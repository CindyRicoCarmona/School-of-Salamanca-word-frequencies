                    SEREsNISSIMO  PRINCIPI PHILIPPO III.  MAGNI PHILIPPI HISPANIARVM CATHOLICI REGIS AC  MONARCHÆ FILIO.     De Iure & Iustitia Decisiones.     FRATER DOMINICVS BAÑES   Ordinis Prædicatorum Theologus, Salmanticæ Primam  Cathedram regens dicabat.   CVM PRIVILEGIO.   SALMANTICAE,  Apud Ioannem & Andream Renaut fratres.    M. D. XCIIII.    
       EL REY.
  
 POR quanto por parte de vos el Maestro Fray Domingo Bañes dela orden   de Sancto Domingo, Cathedratico de prima de Theologia en la Vniuersidad de Salamanca, nos ha sido hecha relacion que vos auiades compuesto dos libros, el vno intitulado Decisiones de Iustitia & Iure sobre la Secunda Secundæ de Sancto Thomas, desde la question cincuenta y siete en  adelante, y el otro intitulado Relectio de merito & augmento Charitatis.  Los quales eran de mucha erudicion, y si se imprimiessen serian de mucha  vtilidad y prouecho para todos los que estudiauan y professauan la Sagrada Theologia, y los sacros Canones, como de los dichos libros constaria de que haziades presentacion, juntamente con la licencia y mandato que del Perlado y General de la dicha orden  teniades para imprimirlo conforme a lo decretado en el Sancto Concilio de Trento, supplicandonos os mandassemos dar licencia y facultad para los imprimir y priuilegio por doze años, o  como la nuestra merced fuesse. Lo qual visto por los del nuestro Consejo, por quanto en los dichos libros se hizo la diligencia que la pragmatica por nos fecha dispone, fue acordado que deuiamos mandar dar esta nuestra cedula para vos en la dicha razon, e nos tuuimos lo por bien. Y  por la presente por os hazer bien y merced, vos damos licencia y facultad, para que por tiempo de doze años primeros siguientes, que corran y se cuenten desde el dia de la data desta nuestra cedula en adelante, vos o la persona que vuestro poder ouiere, podays hazer imprimir y  vender los dichos dos libros que de suso se hazen mencion, y damos licencia y facultad a qualquier impressor destos nuestros Reynos que vos nombraredes, para que durante el dicho tiempo los puedan imprimir, con que despues de impressos antes que se vendan los traygays ante  los del nuestro Consejo juntamente con el original que en el se vio, que van rubricados y firmados al fin del de Miguel de Ondarça Çauala nuestro Escriuano de Camara de los que en el  nuestro Consejo residen, para que se vea si la dicha impression esta conforme al original, o traygays fe en publica forma, en como por el Corrector nombrado por nuestro mandado se vieron  y corrigieron, y se imprimieron conforme a el, y quedan ansi mismo impressas las erratas por  ellos apuntadas para cada vn libro de los que ansi fueren impressos, y se os tasse el precio que  vuieredes de auer por cada volumen, y mandamos que durante el tiempo de los dichos doze  años, persona alguna sin vuestra licencia no lo pueda imprimir ni vender, so pena que el que lo  contrario hiziere pierda todos y qualesquier libros y moldes que del tuuiere, e incurra en pena de cincuenta mil marauedis por cada vez que lo contrario hizieren. La qual dicha pena sea  la tercia parte para el denunciador, y la otra tercia parte para el juez que lo sentenciare, y la otra  tercia parte para la nuestra Camara. Y mandamos a los del nuestro Consejo Presidente y Oydores de las nuestras audiencias, Alcaldes, Alguaziles de la nuestra casa corte y Chancillerias, y  otras justicias y juezes qualesquier, de todas las ciudades villas y lugares destos nuestros Reynos y señorios, ansi a los que agora son, como a los que seran de aqui adelante, que vos guarden  y cumplan, y hagan guardar y cumplir esta nuestra cedula y merced que ansi vos hazemos, y  contra su tenor y forma os no vayan ni passen, ni consientan yr ni passar por alguna manera, so  pena de la nuestra merced, e de diez mil marauedis para la nuestra Camara. Dada en Madrid, a  diez y ocho dias del mes de Enero, de mil y quinientos y nouenta años.
   YO EL REY.   Por mandado del Rey nuestro Señor   Juan Vazquez.
  
      Censura huius operis.
  
 DECISIONES de Iustitia & Iure, à Magistro Fratre Dominico Bañes, Sacræ Theologiæ Salmanticæ   professore Primario, conscriptas, & elucubratas, haud  oscitanter perlegi. In quibus mirum est, quanta cum  ingenij dexteritate, reconditaq́ue eruditione, Autor  sese, cùm Diui Thomæ expositorem, & propugnatorem; tùm cæterorum Theologorum, atque vtriusque  Iuris interpretum, sequestrem ac iudicem, confessarijs denique omnibus  ducem ac præceptorem præbuerit: cùm à primis Iustitiæ  & Iuris exordijs,  vsque ad extremam, contractuum omnium, atque obligationum quæ ad  alterum sunt, metam; nihil inexcusum, nihil non elucidatum sit præter  gressus. Idcircò grauissimo Salmanticensis Scholæ senatui, qui meam de  hoc opere sententiam, quatenus Regijs consiliarijs eam referret, rogauit,  Respondeo, dignissimum fore quod in omnium oculis versetur. Salmanticæ 12. Kalendas Ianuarias 1589.
   Magister Doctor  Franciscus Sanchez.
  

    YO Miguel de Ondarça çauala escriuano de camara del Rey  nuestro señor, residente en corte, de los que en el su Consejo  residen doy fe, que auiendo se visto por los señores del Consejo de su Magestad, vn libro intitulado Decisiones de Iustitia  & Iure sobre la Secunda Secundæ de Sancto Thomas, compuesto por  el Maestro fray Domingo Bañes cathedratico de Prima de Theologia  de la Vniuersidad de Salamanca, impresso con licencia y priuilegio  de su Magestad, de pedimiento del dicho Maestro fray Domingo  Bañes, tassaron el precio en que se ha de vender a tres marauedis y  medio cada pliego del dicho libro, y a este precio y no mas mandaron se venda, y antes que se venda ninguno de los dichos libros, se ponga este testimonio de tassa al principio de cada vno dellos: y para que  dello conste, de pedimiento del dicho Maestro fray Domingo Bañes, y  mandado de los dichos señores di la presente, que es fecha en Madrid  a nueue de Agosto de mil y quinientos y nouenta y quatro años. Y en  fe dello lo firme de mi nombre.
   Miguel de Ondarça   çauala.   
  
        SERENISSIMO  PRINCIPI PHILIPPO III.   Catholici Regis Philippi Magni Hispaniarum Monarchæ filio, Frater Dominicus Bañes ordinis  Prædicatorum æternam ac temporalem salutem plurimam in Christo Domino precatur.
  
   INITIO  libri Sapientiæ Spiritus sanctus Reges  ac Principes imprimis alloquitur & admonet dicens, Diligite iustitiam, qui iudicatis terram, senti{
         Sap. c. 1.        
}te de Domino in bonitate. Tantò quantò superiores  sunt Principes, quibus Regis Regum ac Domini  dominantium vicaria fides commissa est: tantò maiores sunt illorum partes, se totos deuouendi illi, qui eos in altißimo dignitatis gradu omnium oculis suspiciendos constituit ac locauit. Ex qua  certè diuina seruitute & cælestis sapientiæ  & generositatis vberrimi in  eos fructus redundabunt. Hinc suæ Reipublicæ habenas tractare, gubernacula tenere, iustas ferre leges, subditos in omni officio continere valebunt. Jta fiet, vt in media communitatis tranquillitate ipse populus  Deum religiosiùs & integriùs colat, ac in diuinis frequentiùs versetur,  æternamque beatitudinem, autore Christo feliciter, assequatur. Quod quidem verum esse, esse autem longè verißimum, sapiens Salomon intelligens, Deum supplex his verbis olim deprecabatur. Da mihi sedium {
         Sap. c. 9.        
}   tuarum aßistricem sapientiam, & nolime reprobare à pueris tuis: quoniam   seruus tuus sum ego & filius ancillæ tuæ, homo infirmus & exigui temporis, & minor ad intellectum iudicij & legum. Tu elegisti me Regem  populo tuo & iudicem filiorum tuorum & filiarum. Mitte illam de  cælis sanctis tuis &  à sede magnitudinis tuæ, vt mecum sit & mecum  laboret: vt sciam quid acceptum sit apud te: & erunt accepta opera mea,  & disponam populum tuum iustè, & ero dignus sedium patris mei. Quæ   pijßima oratio non solùm in omnium Principum ore perpetua sed in mente & spiritu aßiduè proferri & cogitari debuisset. Et quamquam cunctæ   Regæ potestates ex diuino illo nutu se pendêre, illiusque voluntate & arbirio contineri, fateri debeant: Tu tamen, Princeps maxime, in adolescentiæ primis radicibus constitute, & multorum Regnorum Regalisque posteritatis sola spes, maiore animi contentione diuinam opem semper implorare atque ex illius auxilio tui vnius pendêre vitam, & illius præsidio  tuas contineri actiones, debes agnoscere. Hac via maiores tui, præsertim  verò felicißimus & Catholicus Rex pater tuus Hispaniarum Regna,  quæ olim bellorum frequentia perturbabantur, iam tranquilliora & pacatiora, & in Christiana religione magis adaucta illustrataque  reddiderunt:  quod nunquam effecissent, nisi Spiritui sancto crederent, per Salomonem  dicenti, Diligite iustitiam, qui iudicatis terram: sentite de Domino in bonitate. Jn quo diuino oraculo de duobus iudices admonentur: quorum  alterum alterius causam & radicem esse intelligere oportet. Et enim quando potentes principes ita Deo famulantur, vt nihil sibi dulcius cariusque   ducant, quàm diuinis parêre mandatis, iugumque Domini suaue esse exercitationis diuinæ obedientiæ aßiduitate experiantur: fiet sanè, vt aliorum   mores grata legum & iustitiæ rectitudine facilè componant. Seruire  namque Deo, Regnare est. Tu ergò, serenißime Princeps, Catholicum  Regem potentißimum parentem tuum imitaturus diuinam sapientiam  inuoca, qua poßis instar Salomonis populum Dei iustè disponere, vt dignus sedium patris tui ab omnibus censearis. Hoc vniuersa Christi Ecclesia gemitibus inenarrabilibus à cælesti Patre misericordiarum  & Deo  totius consolationis quotidie orat & obsecrat. Gratias autem Deo ingentes agimus, quia nihil hactenus in te persepctum est, quo minùs, quam de  te concipimus spem, certam fore credamus. Accedit etiam spei nostræ confirmandæ summa cura Catholici Regis (quæ eius Regia prudentia est)  qui te ab ipsis incunabulis in hanc vsque diem optimis viris omni virtute  & sapientia præditis erudiendum educandumque tradidit. Verùm iam,  vt vnde egressa est in eodem nostra finiatur oratio, attende obsecro, Princeps noster, diuinum illud propositum oraculum, Diligite iustitiam, qui iudicatis terram. Theologicas quidem virtutes fidem spem & charitatem  præcipuas esse ac reliquis dominari, nemo ambigit. Porrò illarum actiones, omnibus qui sempiternam felicitatem diuina gratia freti obtinere contendunt, communes sunt. In quibus virtutibus quanto quisque excelluerit, tantò perfectiùs diuini æternique Regni consors efficietur: neque enim  Deus personarum acceptor est. Quinimmò, magnus ipse cum sit & immensus, humilia respicit in cælo & in terra: ac sæpe suscitat de terra inopem  & de stercore erigit pauperem: vt collocet eum cum principibus, cum Principibus populi sui. Hæc sit tua vera Regnandi spes, quæ te verè magnum  & verè beatum efficiet. Fige mentis oculos in illud Apostolicum assertum,{
           1. Cor. 7.        
}   Præterit enim figura huius mundi. In illud etiam Christi Domini saluti  ferum documentum: Quid proficit homo, si lucretur vniuersum mun{
         Lucæ. 9.        
}dum, seipsum autem perdat, & detrimentum sui faciat. Deinceps verò,  quod tuum proprium, &  omnium Regum ministerium est, iustitiam Regnaturus dilige & amplectere: vt vulgi variam multitudinem in ordinem   &  conformitatem redigere queas. Hæc namque virtus moralium virtutum  domina ac Regina cum prudentia singulariter inhabitat. Ab hac in omne hominum genus leges & iura manarunt. Hæc quæ benefactis honores{
         Iustitia legalis. Distributiua. Commutatiua.        
}   & præmia, malefactis ignominias atque supplicia proponens, studia bonorum excitat: malorum improbitatem coercet. Hæc ius suum vnicuique tribuens vniuersitatem hominum in pace ac tranquillitate continet. Hanc  denique singulariter in Regibus ac Principibus simul cum Regnatiua pru{
         Æquitas.        
}dentia coniunctam, morales Philosophi, Latini quidem, æquitatem, Græci autem, epicheiam meritò appellauerunt. Quantum verò Ecclesiæ Dei  {
           Επικεια.        
}   intersit, vt seculares Principes iustitiam  &  æquitatem colant, abundè satis nos docet Apostolus, dum ad Timotheum scribens inquit, "Obsecro igitur"{
         1. Tim. 4.        
}   "primum omnium fieri obsecrationes, orationes, postulationes, gratiarum   actiones, pro omnibus hominibus, pro Regibus & omnibus qui in sublimitate constituti sunt: vt quietam & tranquillam vitam agamus in omni pietate & castitate."  Nimirum pietatis verbo, totius religionis Christianæ  cultum, castitatis verò, totius humani appetitus effrænatæ libidinis resecationem intelligi voluit. Ecce quales quantique  æstimandi sunt iustitiæ desideratißimi fructus. Horret profectò animus cogitare, quot quantaque mala, si iustitia sublata de medio fuerit, in omni Republica grassarentur.  Equidem si quot scelera, facinora, impietates, publicarum rerum euersiones, pestilentißimas hæreses, ecclesiarum ruinas, Sathanica scandala, &   vt verbis Ecclesiastici vtar, quot Regna de gente in gentem translata fuerint{
         Eccli. 10.        
} propter iniustitias & iniurias & diuersos dolos, enarrare tentarem,  nuncupatoriæ epistolæ fines transgrederer. Hoc solum dixerim, nulla alia  re inferorum simulachrum magis ad viuum effingi posse, quàm si quis  iustitiam de Reipublicæ medio abstulerit. Jtaque Christianißime Princeps,  si ad Regiæ maiestatis nomem  & rem aspiras, induere loricam iustitiæ  &   galeam spei tuo capiti impone, diuinum auxilium semper implorans: vt    virtute valeas dirumpere iniquitates. Sic enim ipse Deus Optimus  Maximus cui immensa &  æterna maiestas propria est, non antea illo magno & ineffabili maiestatis nomine Iehouah in arcanis literis vocari & honora{
         ‎‏יהים‏‎        
}ri voluit, quàm per Mosem diuinæ voluntatis, Spiritu sancto inspirante fidum interpretem, in rerum creatarum ordine ac debita dispositione sapientißimus iudex, ius suum &  locum  vnicuique creato tribuens, ostenderetur. Jnterim autem sæpe repetita voce Elohim, hoc est iudex, appellari  {
         ‎‏אליהים‏‎        
}   contentus est. Tunc verò Moses ineffabile & immensæ maiestatis nomem{
         Genes. 1.        
}   Iehouah, in honorem iudicis protulit, quando iam rerum creatarum  perfectum ordinem &  ornatum in epilogum reduxerat. Sic enim scripsit  ille. Istæ sunt generationes cæli & terræ, quando creatæ sunt in die, quo{
         Genes. 2.        
}   fecit Dominus Deus cælum & terram. Id quod in lingua sancta ita protulit, Iehouah Elohim, tribuens Deo maiestatis nomem, officio iudicis peracto. "Et nunc Reges intelligite, erudimini qui iudicatis terram." Nam{
         Psal. 2.        
}   qui se sapientißimos iudices & integerrimos, ac solicitos in Regni gubernatione non præstant: indigni prorsus maiestatis nomine, tamet si illud  vsurpauerint, existimandi sunt.
  
 SED iam clementißime Princeps, si causam rationemque cognoueris: quare tibi has meas de Iure & Iustitia decisiones dicare fidenter ausus fuerim, audaciæ veniam facilè dabis. Cùm enim olim Regiæ maiestati Catholici Regis de Theologicis virtutibus tractatum dicauerim, in quibus ille colendis, præsertim in catholicæ fidei defensione plurimùm desudauerat, plurimos labores susceperat: idque munusculum meum sibi placuisse, quæ sua Regia benignitas est, insinuauerit, ac planè ostenderit, non   mirum si Regio fauore recreatus animosiorque factus, filio Regis à Patre  non degeneranti doctrinam iustitiæ, quæ  initium est dominandi, offeram.  Accedit etiam me sæpenumero à Regij Senatus ministris, alijsque iudicibus sæpe fuisse solicitatum ac postulatum, vt circa S. Thomæ doctrinam,  quæ de illorum debito ministerio agit, breues sed compendiosos commentarios ederem: vt quidquidex Theologica sapientia tum ad illorum spiritualem salutem, tum etiam ad debitum & fidele Regium ministerium  præstandum, attineret, in vno libello quasi in promptuario habere possent.  Quamobrem huic operi meo, Decisiones de Iure & Iustitia tibi dicatas,  titulum inscripsi. An verò optatis illorum responderim ipsi iudicabunt.  Tu verò, Serenißime Princeps, pro tua clementia, hos nostros labores  tuo nomini dicatos in publicum exire non dedignaberis. Vale plurimùm  in Christo Domino. Datis Salmanticæ. 18. die mensis Iunij. Anno 1594.

  
    FRATER DOMINICVS   Bañes Lectori Salutem.
  
 POST Commentarios in Secundam Secundæ Diui  Thomæ de Theologicis virtutibus à me iam olim  in communem vtilitatem editos, non parùm ad alios  consequentes de Cardinalibus virtutibus conscribendos & in publicum proferendos excitabar. Audiebam enim à plurimis, & partim ipse experiebar,  quantùm Sacræ Theologiæ discipuli vbique ex illorum frequenti lectione proficerent. Verùm quotidianis lectionibus & varijs non parui ponderis ac momenti vrgentibus negotijs implicatus, id  quod tantopere optaram, hactenus perficere non potui. Iam verò opportunitatem nactus decisiones de Iure & Iustitia ante annos quatuor à me  compositas, & Regia facultate, vt moris est, legitimè ex commissione Salmanticensis Academiæ per sapientissium ac integerrimum virum Franciscum Sanctium Sacræ Theologiæ Salmanticensem Complutensemque   Magistrum, necnon in Cathedrali Salmantina ecclesia Magistralis præbendæ dignissimum Canonicum examinatas & approbatas, libenti ac  fidenti animo palàm Theologorum scholæ proferendas decreui. Scio non   defuisse interim Theologos non infimi nominis, qui diligentia freti sua  vel aliena cogitata de argumento eodem fidenter euulgauerint. Sed ea  res tantum abest, vt me ab instituto auocauerit, vel spem minuerit, quo  minùs crederem, præsentes meos labores non minorem fructum, quàm  præteritos allaturos, nec minorem apud Theologorum scholam gratiam  assequuturos; vt potiùs ob eam causam tantò hilarior & animosior factus  sim: quantò in illorum scriptis instructior docendi methodus & stylus  compendiosior cum maiori perspicuitate à lectoribus desiderabatur. Etenim cùm, vt habet Philosophus, sapientis sit ordinare: non ex multitudine eorum quæ dicuntur, sed ex distincta ipsarum assertionum ad propria & prima principia reductione, doctorum scripta æstimanda & amplectenda sunt. An verò in nostris scriptis eam legem, quam alijs præscripsimus, seruauerimus; alij incorruptiùs iudicabunt. Vnum scio, pie Lector, me plus laboris in meo conciso docendi stylo impendisse, quàm  si aliena scripta confusiùs in vnum congererem & coaceruarem. Quamobrem futurum spero, eos qui has nostras Decisiones de Iure & Iustitia  sincerè  & attentè perlegerint, inuenturos, me, dum breuis esse laboro,  non parcum in rebus enodandis, neque in verbis concinnandis obscurum  fuisse. Denique obserua, in hoc secundo volumine Commentariorum  in Secundam Secundæ duntaxat me illa pertractare voluisse, quæ de Iustitia & Iniustitia strictim & propriè dictis dubitari poterant. Reliqua verò, quæ ad Religionis virtutem & alias Iustitiæ, quas vocant potentiales  & imperfectas, partes attinent: cum Commentarijs de fortitudine &  temperantia  & hominum statibus copiosiùs in tertio volumine iuuante Domino, & vita comite, quàmtociùs prodibunt. Interim plurimùm vale in  Christo Seruatore. Ex nostro Prædicatorum Sancti Stephani Salmanticensis Conuentu, in die solenni corporis Christi. Anno Domini. 1594.
  
 Obserua inter columnas cuiusque paginæ quatuor literas medias,  A. B. C. D. indicare vtriusque columnæ portiunculam in Jndice  designatam, vbi indicatum inuenias, & Errata corrigas.

  
      ERRATA SIC CORRIGITO.
    Pagina.   Columna.  Litera.  Erratum.  Emenda. 
    13  2  D  magis quam.   magisq́ue.
    17  2  D  homo est animal rationale.   homo qui est animal rationale.
    50  1  D  commune.   diuinum.
    51  1  C  impresio.   imperfectio.
    66  2  C  non est speciale vitium.   dele, non.
    84  2  A  secundam conditionem.   primam conditionem.
    85  1  C  secunda conditio.   prima conditio.
    102  1  C  Respondet.   dele.
    115  1  D   ecce vbi Cicero statuit idem esse dominium quod nos dicimus mancipium  & nexus.   idem esse mancipium & nexum, quod nos dicimus dominium.
    115  2  A  apud Lucam.   Lucanum.
    117  1  B  eon   non
    155  2  D  reddere filio.   fisco.
    195  2  C  anullari.   ancillari.
    205  2  D  reparanda est restitutio.   restitutione.
    209  2  D  quanuis sit dignior.   quòd non sit dignior.
    241  1  D  an litis perditione.   in litis perditione.
    257  2  C  ac posset.   an posset.
    294  1  D  elector sumat: id facere.   elector sum, & id facere.
    311  2  D  primogenitum.   primogenitura.
    365  2  B  debitam.   dubitatam.
    373  1  A  ex hoc.   & hoc.
    404  2  C  consilium.   concilium.
    409  1  C  conclusio est affirmatiua.   negatiua.
    411  2  D   & Ioanne 22.   &  â Ioanne XXII.
    416  1  C  ipsi iudices non peccant.   non minus peccant.
    425  2  D  in quæst. art. vltimo.   in quæst. 4. art. vltimo.
    430  2  B  cui si alia via prouideri potest.   prouideri non potest.
    442  2  B  non cedere iuri.   non tenetur cedere iuri.
    501  1  C    Logica vel Physica, vel Metaphysica.   dele, vel Physica.
    522  2  C  conclusio est affirmatiua.   est negatiua.
    526  2  B    ad contumeliam autem si fiat intendendo.   ad contumeliam: si autem intendendo, &c.
    536  2  C  cariùs vendere.   emere.
    537  1  B  pretium rei iustæ.   iustum.
    539  2  B  si fuerit excessus.   nisi fuerit excessus.
    543  2  D  non est inualidus.   est inualidus.
    548  1  D   si vitium rei sit occultum inferat damnum.   & inferat damnum.
    561  2  D  etiam si sit multo minus.   etiam si sit multo maius.
    563  2  B  ex facilitate.   ex difficultate.
    565  2  D  non est propriè.   non est proprius.
    593  2  C  explicatur conclusio prima.   primò.
    597  2  C   si nunc pecunias mutuet absolutio.   sic nunc pecunias mutuanti absolutè.
    606  1  B  vi sint.   vt sint.
   
      
        COMMENTARII  FRATRIS DOMINICI  BAÑES SVPER SECVNDAM  SECVNDÆ SANCTI THOMÆ.   Quæstio Quinquagesimaseptima, De Jvre.
  
 PROLOGVS AVTORIS.
  
    COnsideratio de Iure &   Iustitia omnibus, qui  grauiora tractant studia, communis est. Philosophi quidem morales eam sibi propriam  arbitrantur. Inter quos  Princeps Aristoteles libro. 5. Ethicorum   exactissimè illam prosequitur. Ibidemq́ue  eiusdem interpretes, similiter vtriusque Iurisconsulti titulos de Iustitia & Iure designarunt, vt patet. ff. de Iustitia & Iure. Item  Gratianus quatuor primas Decreti distinctiones de Iure & Iuris differentia disposuit: atque in eisdem locis omnis vtriusque Iurisperitorum multitudo de Iure & Iustitia  sermonem facit. At verò sacra nostra Theologia, quæ omnibus scientijs prædominatur, & de omnibus, quantùm ad finem æternæ vitæ attinet, iudex est: hanc etiam tractationem de Iustitia & Iure, vt hominum saluti consulat, sibi legitimè ascribit. Nam, vt  ait Apostolus ad Titum. 2.  "Apparuit gratia  Dei Saluatoris nostri omnibus hominibus  erudiens nos vt abnegantes impietatem &   sæcularia desideria sobriè  & iustè  & piè viuamus in hoc sæculo." Sobriè quidem, erga  nos ipsos. Iustè ad proximos. Piè erga Deum.  Theologi itaque munus est de iustitia & iure, quatenus ad spiritualem vitam attinet,  dubitationes dissoluere. Quapropter inter  Theologos D. Isidorus lib. 5. Etimologiarum per multa capita singularem tractatum edidit: ex quo Gratianus vbi suprà, ferè omnia desumpsit. Magister autem Sententiarum pauca quidem, nec satis opportunè de  Iustitia & Iure collegit. Nam in 3. Sententiarum dist. 37. agens de præceptis secundæ   tabulæ, quædam circa quintum &  septimum   mandatum de pertinentibus ad iustitiam  profert, & iterum in 4. Sententiarum dist.  15. dum de tertia parte pœnitentiæ ageret,  scilicet, de satisfactione, quædam miscet  quæ ad iustitiam attinent, scilicet, de restitutione. Vnus autem Divus  Thomas inter omnes  scholasticos, quicquid ad Iustitiam attinens  à Theologo cognoscendum erat, suis numeris absolutum dedit, ab ista Quæst. 57.  vsque ad 122. disserens etiam de partibus potentialibus virtutis iustitiæ. Sed nos in hoc  opere duntaxat quæ ad partes subiectiuas  pertinent, quæ propriè sub iustitia continentur disseremus, vsque ad Quæst. 78.
  
 DVbitatur ante omnia in hoc proœmio cuiusnam facultatis sit magis proprium de iure & iustitia disserere? Num  Philosophia moralis; An sacra Theologia;  An vero vtriusque iuris peritia primas tenere debeat in hoc munere præstando? Ad  hoc respondetur, & sit prima conclusio. Ad  moralem Philosophiam propriè  & directè   spectat de iure & iustitia quæstiones definire quatenus homo ordinatur ad conuictum  politicum & finem naturalem. Ratio est,   quoniam ad philosophiam moralem spectat de humanis actibus iudicare, in quibus  reperitur ratio virtutis & vitij, at verò iustitia post prudentiam primum locum inter  virtutes obtinet, ergo.
  
 Secunda conclusio. Sub eadem ferè ratione pertinet ad Iuris ciuilis peritos, quos  vulgo Legistas vocamus, definire de questionibus Iustitiæ  & iuris iuxta normam humanarum  legum. Hæc conclusio magis indiget  explicatione quàm probatione. Dixi enim  sub eadem ferè ratione; hoc est respectu eiusdem finis moralis philosophi. Cæterum peritia  illorum qui Iuri ciuili operam dant, non erit  scientifica, nisi rationes humanarum legum  ex philosophia deduxerint, & tunc exercent illi officium moralium philosophorum: &   reuera sunt philosophi morales ex parte, scilicet, ex materia Iustitiæ, & adhuc imperfecti nisi fuerint dialectici.
  
 Tertia conclusio. Ad sacram Theologiam   maximè pertinet de Iustitia & Iure perscrutari vsque ad minima respectu boni spiritualis & finis supernaturalis. Pro cuius intelligentia. Nota quod sicut gratia dicitur perficere naturam non solum in se ipsa, sed etiam  eleuans illam ad aliquid altius & diuinius:  Ita sacra Theologia quando conuenit cum  aliqua scientia in obiecto materiali, non solum perficit illam scientiam intra suos limites & in se ipsa, sed etiam eleuat obiectum illius, ad suam rationem formalem eminentiorem. Verbi  gratia, metaphysicus considerat de  Deo, de illius vnitate, immutabilitate, æternitate, & omnipotentia. Sed hæc omnia attributa Theologus profundiùs attingit: &   distinctiùs cognoscit, vt videre est apud Diuum Dionysium in tractatibus de diuinis  nominibus, de mystica Theologia, & de  cælesti hierarchia. Vbi eadem quæ alias metaphysici contemplantur, multò diuiniùs ipse  distinguit. Ad hunc itaque modum sacra  Theologia cum sit practica saltem eminenter, considerat omnia quæ philosophus moralis multò altiùs & diuiniùs quam ille. Confirmatur ex illo Sapientiæ. 8. Vbi dicitur  de diuina sapientia. "Sobrietatem enim &   prudentiam, & iustitiam & virtutem docet."   Vbi fit mentio quatuor virtutum Cardinalium. Nam per sobrietatem intelligitur omnis temperantia: per virtutem autem, fortitudo. Vbi obiter obserua quare primo loco  posuit sobrietatem, cum tamen prudentia  sit prima omnium virtutum. Ratio huius  est, quoniam in natura corrupta ad acquirendam prudentiam, necessarium est exercitium temperantiæ, quam vocat sobrietatem: nihil enim magis impedit iudicium  prudentiale quàm vitia carnalia quæ causa  sunt hebetudinis & cæcitatis mentis.
  
 Sit quarta conclusio, ad Iuris Canonici peritos pertinet canones ecclesiasticos discere: præsertim illos qui accommodantur ad  causas fori exterioris decidendas. Si quid vero aliud considerant mutuatum accipiunt  partim à Theologis partim à Iure ciuili.  Probatur & explicatur ista conclusio, quoniam in toto corpore Iuris canonici continetur triplex differentia canonum: quidam  enim desumpti sunt ex sacris literis, aliquando ex definitionibus Conciliorum circa fidem   vel circa sacramenta. Hæc omnia constat,  quòd legitimè pertinent ad Theologiam sacram. Sunt alij Canones propositi vt regulæ   ad decidendas lites ecclesiasticas. Et isti vt  in plurimum habent suam rationem & fundamentum in Iure ciuili. Itaq́ue si à Iure canonico auferantur, quæ pertinent ad Theologiam & ad ius ciuile ferè nihil remanebit  nisi quædam cæremonialia. Et confirmatur tota doctrina præcedens, quoniam supra scientias quas naturali ratione cognouit Aristoteles non est introducta alia scientia in  mundo nisi illa quæ deducta est ex fide reuelata. Hæc autem est sacra Theologia, ergo necesse est, quòd Iuris canonici peritiam  reducamus vel ad sacram Theologiam vel  ad moralem philosophiam, sicut & Iuris ciuilis reduximus peritiam. Nihilominus  ex prædictis deducamus vnum corollarium, videlicet, quòd prudens Theologus,  quoties occurrerit aliquis casus conscientiæ decidendus, de quo decernunt leges siue ecclesiasticæ, siue ciuiles, debet consulere Iurisperitos, nisi aliàs ipse cognouerit  illas leges sufficienter. Ratio huius est,  quoniam Theologo satis est nosse legem  naturalem & diuinam & quanuis non erat    alienum ab illo scire omnes leges ecclesiasticas: tamen quia Theologus diuinis intendens rebus, quæ plurimæ sunt & multam habent subtilitatem, non valebat tantam sarcinam legum memoria tenere: idcirco accepit diuina prouidentia sui laboris auxiliatores dominos Canonistas quemadmodum in lege Veteri, vt habetur Numerorum capit. 34. erant quidam Leuitæ   inferioris classis: quorum officium solum  modo erat portare vasa & ornamenta inuoluta tabernaculi: quæ sacerdotes superioris ordinis tangebant & disponebant intra tabernaculum: ita se habent Canonistæ   & Theologi, quòd Theologi intrant tabernaculum & facultatem habent disserendi  de quidditate & effectibus sacramentorum  & aliorum instrumentorum fidei & religionis. At vero Iuris canonici periti solum  debent curare fideliter memoria tenere  quæ in sacris Canonibus continentur cum  literali intelligentia ad obsequium Theologorum. Interdum etiam opus habent ex Iure ciuili rationes acquirere ad decidendas  causas ecclesiasticas, vt meliùs munus suum   possint perficere. Atque in hoc iuris Canonici periti nostri temporis excellentiam  habent.
  
 Diuisio huius tractatus de  Justitia & iure.
  
 VNIVERSAM considerationem de  Iustitia & iure in quatuor partes diuidit quidem Diuus  Thomas. In prima parte agitur de Iustitia. In secunda parte de partibus  illius. In tertia parte, de dono Spiritus sancti correspondenti sibi: quod est pietas. In  quarta parte, de præceptis Iustitiæ. Duæ   priores partes magnum negotium nobis in  hoc opere facessunt: præsertim ab ista quæstione 57. vsque ad 78. Aliæ verò posteriores breuissime expediuntur  à Diuo Thoma in quæstione 121. & 122. Iam vero illa pars de iustitia rursus diuiditur in quatuor partes. Primo quidem disputatur de  Iure, quod est obiectum iustitiæ. Secundo de ipsa Iustitia. Tertio de iniustitia.  Quarto de iudicio.

  
  ARTICVLVS PRIMVS.  ¶  Vtrùm ius sit obiectum iustitiæ.
  

 AD Primum sic proceditur.{
         Infra. questio 60. art. 1. cor.        
} Videtur, quòd ius  non sit obiectum iustitiæ.  Dicit enim †{
         In digesto veteri lib. 1. tit. 1. in princip.        
} Celsus Iurisconsultus, quòd ius est ars boni &  æqui.  Ars autem non est obiectum iustitiæ, sed est per se virtus intellectualis. Ergo ius non est obiectum iustitiæ.
  
 ¶ 2 Præterea. Lex sicut †{
         Li. 5. Etymo. cap. 3, in princ.        
}  Isidorus dicit in libr. Etymolo. iuris est  species. Lex autem non est obiectum iustitiæ, sed magis prudentiæ. Vnde &  † Philosophus legis positiuam partem prudentiæ ponit. Ergo ius non est obiectum iustitiæ.
  
 ¶ 3 Præterea. Iustitia principa{
         Li. 6. Etymo. cap. 6. tom. 5. Capit. 15. circa med. tom. 1.        
}liter subijcit hominem Deo. Dicit enim †  August. in libr. de moribus ecclesiæ, quòd "iustitia est amor Deo tantum seruiens", & ob  hoc bene imperans cæteris quæ homini subiecta sunt. Sed ius non pertinet ad diuina, sed solum ad humana. Dicit enim †{
         Lib. 5. capit. 2.        
}  Isidorus in libro Etymolog. quòd "fas lex diuina est, ius autem lex humana". Ergo ius non est obiectum iustitiæ.
  
 SED contra est quod †{
         Lib. 5. ca. 3. in prin.        
}  Isidorus dicit in eodem, quòd "ius dictum est, quia est iustum". Sed iustum est obiectum iustitiæ. Dicit  enim †{
         Lib, 5. ca. 1. in prinbi. tom. 5.        
}  Philosophus in quinto Ethicorum, quòd omnes talem habitum volunt dicere iustitiam, à   quo operatiui iustorum sunt: ergo ius est obiectum iustitiæ.
  
   RESPONDEO dicendum,  quòd iustitiæ proprium est inter alias virtutes, vt ordinet hominem  in his, quæ sunt ad alterum. Importat enim æqualitatem quandam, vt  ipsum nomen demonstrat, dicuntur enim vulgariter ea, quæ adæquantur, iustari. Æqualitas autem  ad alterum est. Aliæ autem virtutes perficiunt hominem solum in  his, quæ ei conueniunt secundum  seipsum. Sic ergo illud, quod est  rectum in operibus aliarum virtutum, ad quod tendit intentio virtutis quasi in proprium obiectum,  non accipitur nisi per comparationem ad agentem. Rectum verò quod  est in opere iustitiæ, etiam præter  comparationem ad agentem, constituitur per comparationem ad aliud.  Illud enim in opere nostro dicitur  esse iustum quod respondet secundum     aliquam  æqualitatem alteri, puta recompensatio mercedis debitæ pro  seruitio impenso. Sic ergo iustum  dicitur aliquid, quasi habens rectitudinem iustitiæ ad quod terminatur actio iustitiæ, etiam non considerato qualiter ab agente fiat. Sed  in alijs virtutibus non determinatur aliquid rectum nisi secundum  quod aliqualiter fit ab agente. Et  propter hoc specialiter iustitiæ præ   alijs virtutibus determinatur secundum se obiectum, quod vocatur iustum.  Et hoc quidem est ius. Vnde manifestum est quod ius est obiectum iustitiæ.
  
 AD Primum ergo dicendum,  quòd consuetum est, quòd nomina à sui prima impositione detorqueantur ad alia significanda. Sicut nomen medicinæ impositum  est primo ad significandum remedium quod præstatur infirmo ad sanandum: deinde tractum est ad significandam artem, qua hoc fit: ita  etiam hoc nomen, Ius, primò impositum est ad significandum ipsam rem iustam. Postmodum autem est deriuatum ad artem, qua  cognoscitur quid sit iustum. Et vlterius ad significandum locum, in  quo ius redditur: sicut dicitur aliquis comparere in iure. Et vlterius  dicitur etiam quod ius redditur ab  eo, ad cuius officium pertinet iustitiam facere: licet etiam id quod decernit, sit iniquum.
  
 AD Secundum dicendum, quod   sicut eorum quæ per artem exterius fiunt, quædam ratio in mente  artificis præexistit, quæ dicitur regula artis: ita etiam illius operis iusti,  quod ratio determinat, quædam ratio præexistit in mente, quasi quædam   prudentiae regula. Et hoc si in scriptum   redigatur, vocatur lex. Est enim lex  secundum  †{
         Lib. 5. Etimol. ca. 3. parum à princip.        
}  Isidorum  constitutio scripta.  Et ideo lex non est ipsum ius, propriè   loquendo, sed aliqualis ratio iuris.
  
 AD Tertium dicendum, quòd  quia iustitia æqualitatem importat. Deo autem non possumus æquiualens recompensare; inde est,  quòd iustum secundum perfectam  rationem non possumus reddere  Deo. Et propter hoc non dicitur  propriè ius lex diuina, sed fas: quia  videlicet sufficit Deo, vt impleamus quod possumus. Iustitia tamen ad hoc tendit, vt homo quantum potest, Deo recompenset, totaliter animam ei subijciens.

  

 SVMMA ARTICVLI.
  
 COnclusio est affirmatiua. Conclusionem istam directè probat Diuus Thomas ex testimonijs Isidori & Aristot. Deinde in articulo explicat conclusionem  & differentiam, quæ est inter iustitiam & alias  virtutes colligens triplicem differentiam inter obiectum iustitiæ  & obiecta aliarum virtutum. Differentia quidem iustitiæ ab alijs  est, quòd illa est ad alterum: quæ  æqualitatem importat. Hinc colligitur prima differentia inter obiectum iustitiæ, & obiecta  aliarum virtutum: scilicet, quòd rectum in  operatione iustitiæ, præter comparationem ad  agentem, constituitur per comparationem  ad alterum. Secunda differentia est, quòd  iustum siue ius dicitur aliquid ad quod terminatur actio iustitiæ, non considerato qualiter ab agente fiat. Tertia differentia est, quod   iustitiæ determinatur obiectum secundùm  se. Alijs vero virtutibus Cardinalibus non  determinatur obiectum secundùm se, &  à   parte rei. Et hæc est differentia quæ aliter  solet dici, scilicet, quòd medium iustitiæ est  medium rei, medium autem aliarum virtutum est medium rationis.

  
 COMMENTARIVS.
  
 NOtandum primò, pro huius articuli  & sequentium intelligentia, quòd  hoc nomen ius multipliciter vsurpatur. Primò  & principaliter, vt nominet illud quod  fit per actionem iustitiæ: & ad quod terminatur. Secundò accipitur pro lege quæ est  regula faciendi ipsum ius seu iustum. Tertiò accipitur pro ipsa peritia legum. Quartò pro sententia iudicis, qui præcipit iustum fieri. Denique accipitur pro ipsomet  loco publico vbi istæ sententiæ feruntur.  Vt patet in cap. 1. de in ius vocando. lib. 2.  titul. 2. Nobis tamen in præsenti de iure primo modo agendum est. Notandum est secundò, quòd nomina iustitiæ, iustificationis, & iusti, dupliciter accipiuntur in sacris  literis: vno modo generaliter pro omni virtute vel omni actione virtutis quæ secundùm regulam rationis & legis exercetur.  Itaque iustus idem est, atque studiosus &   omni virtute præditus. In hac acceptione intelligitur illud Abacuc capit. 2. iustus ex fide viuit. & ad Romanos. 8.  "Vt iustificatio  legis impleretur in nobis." Illud Matthæi. 6.   "Attendite ne iustitiam vestram faciatis coram hominibus,"  & ponit exemplum in  eleemosyna, & ieiunio quæ propriè non  sunt iustitiæ specialiter dictæ opera. Altera  acceptio est specialior, quatenus iustitia nominat virtutem condistinctam inter quatuor virtutes cardinales. Et ita iustus dicitur ille qui huius virtutis actiones exercet.  Iustificatio autem dicetur rectitudo illa  quæ inuenitur in huius virtutis officijs. Vt  solutio debiti est iustificatio. Et in hac secunda acceptione nobis procedendum est  in præsentibus disputationibus. Magister  Soto de Iustitia & iure libro. 3. quæst. 1. meritò reprehendit Buridanum qui negat ius  accipi pro obiecto iustitiæ, sed solùm pro  ipsa lege.
  
 DVbitatur primò circa prædictas differentias sint ne bene & verè assignatæ.  Arguitur primò pro parte negatiua. Etenim Diuus Thomas videtur sibi contrarius in  prima & secunda differentia, inter obiectum iustitiæ  & obiecta aliarum virtutum.  Probatur: nam prima differentia, ponit ordinem actionis iustitiæ ad ipsum agentem,  dum inquit præter comparationem ad agentem, sed in secunda differentia videtur negare talem ordinem, dum inquit, non considerato qualiter fiat ab agente, ergo non sunt  bene assignatæ istæ differentiæ.
  
 Arguitur secundò, ex Arist. 2. Ethicorum   cap. 4. asserente, quòd contingit operari temperata non temperatè, ergo non est differentia inter obiectum iustitiæ  & obiectum  temperantiæ quantùm ad hoc, quòd in operatione circa obiectum iustitiæ contingat  attingere obiectum absque debita dispositione agentis secundùm formalem rationem virtutis iustitiæ.
  
 Arguitur tertiò, ex doctrina Diui Thomæ videntur sequi duo inconuenientia. Alterum est, quòd habitus iustitiæ non sit intrinsecè determinatus ad bene operandum    circa suum obiectum: sed sit omnino indifferens, ita vt salua ratione obiecti formalis aliquando malè quis operetur reddendo debitum propter malum finem vanæ   gloriæ. Alterum est, quòd habitus iustitiæ   in sua operatione non respiciat bonitatem  agentis magis quàm habitus artis quæ solùm respicit & intendit bonitatem artificiati. Est enim perfecta operatio artificis si artificiatum sit perfectum & conforme ideæ,  etiam si artifex sit aliàs vitiosus.
  
 Arguitur quartò. Videtur esse implicatio contradictionis, quòd aliquid habeat rationem specificam & non genericam. Verbi  gratia quòd aliquid habeat rationem hominis &   non animalis, ergo similiter impossibile est  quòd aliqua actio habeat rationem formalem iustitiæ obiecti, & quòd non habeat  rationem virtutis quæ est ratio generica. At  vero si actio iustitiæ respicit obiectum, non  considerato qualiter fiat ab agente, verificabitur, quòd illa actio habet rationem formalem specificam iustitiæ  & non genericam. Probatur minor, quoniam de ratione  virtutis est, quòd taliter fiat ab agente, &   quando & vbi oportet & propter finem  bonum.
  
 Arguitur quintò, Aut Diuus  Thomas loquitur  in illa secunda differentia materialiter de  obiecto iustitiæ, aut formaliter. Si loquitur materialiter, profectò non assignat differentiam inter obiectum iustitiæ  &  obiectum   temperantiæ. Possumus enim designare  obiectum etiam  temperantiæ materialiter, cui  nihil desit de his quæ pertinent præcisè ad  temperantiæ materiam, desit tamen aliquid  quod pertinet ad rationem virtutis in communi. Verbi  gratia, si quis loco & tempore debito  comedat quantum sibi conuenit. At vero  ordinet istam actionem ad hypocrisim &   vanam gloriam aut alium turpem finem.  Tunc profectò inuenitur materiale obiectum temperantiæ sine debita dispositione  agentis: sicut cùm quis soluit debitum sine  debita dispositione agentis. Si autem Diuus  Thomas loquitur de obiecto iustitiæ verè specificante actionem, implicat contradictionem, quòd agens operetur propter malum  finem. Corrumperet enim rationem virtutis, & per consequens rationem iustitiæ.
  
  Denique arguitur contra tertiam differentiam: quæ libet virtus per se loquendo desumit suam speciem ab obiecto per se: vt  quilibet habitus operatiuus, ergo nulla est  specialis ratio & differentia in iustitia ipsa  cur determinemus ei obiectum secundùm  se & non alijs virtutibus.
  
 Propter obscuritatem Diui  Thomae doctrinæ in hoc articulo quidam illam reijciunt:  sicut Buridanus vbi supra, quæstione. 1. libro. 5. Ethicorum. Alij vero interpretes  Diui  Thomae putant esse intelligendam doctrinam huius articuli materialiter. Ita sanè vt saluetur materiale obiectum iustitiæ   & materialis actio iustitiæ absque vera ratione virtutis. Huius sententiæ est Caietanus. Et fuit doctissimus Victoria &  Soto  vbi supra. Nobis tamen salua eorum autoritate non videtur, quòd Diuus Thomas materialiter loquatur.
  
 PRO decisione ergo difficultatis sit prima conclusio. Impossibile est, quod specificatio iustitiæ  & virtutis inueniatur formaliter in aliqua actione, nisi illa actio vndequaque sit bona omnibus modis & ex omnibus circunstantijs. Hæc conclusio efficaciter probatur quarto argumento facto pro  parte negatiua.
  
 Secunda conclusio. Possibile est, quòd  detur obiectum & actio quæ  materialiter   pertineant ad aliquam virtutem & obligationem illius, ita vt satisfaciat homo præcepto illius virtutis per talem actionem.  Verbi  gratia, Ieiunat quis in quadragesima adimplet præceptum de temperantia eo tempore, etiam si hoc faciat propter hypocrisim. Similiter dat eleemosynam pauperi virgini quam ex præcepto naturali tenebatur dare, sed intendit stuprum, ille  materialiter impleuit præceptum naturale misericordiæ. Dicitur autem actio materialis alicuius virtutis, cui nihil deest de  proprijs pertinentibus ad speciem illius  virtutis, præterquam quod apponitur mala circunstantia aliqua vel contra aliam  virtutem, vel contra rationem genericam  virtutis. Atque in hoc non differt iustitia à   reliquis virtutibus, sed differentia est, quòd  rectitudo etiam materialis respectu iustitiæ commensuratur secundum commensurationem quandam ad alterum. At vero  in alijs virtutibus omnis commensuratio rectitudinis etiam materialis commensuratur  secundum  commensurationem ad operantem.
  
 Tertia conclusio. Quando Diuus  Thomas inquit in secunda differentia, quod iustum dicitur aliquid quasi habens rectitudinem iustitiæ ad quod terminatur actio iustitiæ, non  considerato qualiter ab agente fiat, loquutus est formaliter de actione veræ virtutis  iustitiæ. Probatur quoniam intentio Diui  Thomae est agere de vera iustitiæ virtute & incipere à diffinitione illius, ergo in hac quæstione & articulo loquitur de iure & iusto  prout est obiectum formale veræ iustitiæ   ad quod formaliter terminatur actio iustitiæ. Aliâs profecto non procederet Diuus  Thomas scientificè, vt decet grauissimum  authorem. Hæc doctrina multo magis explicabitur in solutione argumentorum.
  
 Ad primum argumentum respondetur.  Nullam esse contradictionem inter primam   & secundam differentiam, cum enim dicit  in secunda differentia, non considerato qualiter ab agente fiat, intelligenda sunt hæc verba secundum abstractionem mentis. Nam  vt est in communi proloquio abstrahentium non est mendacium. Est igitur Diui  Thomae sensus, non quidem negare prærequiri commensurationem & comparationem ad agentem in ratione generica virtutis, imo hoc asserit in prima differentia cùm  inquit propter comparationem ad agentem:  sed intendit asserere, quod ratio specifica differentiæ iustitiæ non est cum consideratione  actuali ad ipsum agentem: sed præsupponendo istam considerationem in ratione virtutis generica tanquam in materia, etiam intelligitur cum comparatione ad alterum, non  considerato tunc qualiter ab agente fiat talis actio. Exemplum huius potest esse in relatione de prædicamento ad aliquid. Relatio enim & est accidens sicut & reliqua prædicamenta præter primum, & ex hac parte  conuenit ei esse in hoc vel in illo subiecto.  At vero secundum propriam rationem relationis penes quam diuersificatur ab alijs  accidentibus, non consideratur vt est in subiecto, neque id explicatur: sed vt est ad aliud.  Idem exemplum potest poni in accidentibus respectiuis comparando illa cum absolutis. Verbi  gratia, scientia & albedo conueniunt in  genere qualitatis, cum tamen scientia vltra  hoc, quod est calificare subiectum sicut albedo specificatur per ordinem & commensurationem ad aliquid extrinsecum, quod  est obiectum: ita prorsus se habent iustitia  & temperantia, quòd vtraque in ratione generica virtutis bonum facit habentem. At  vero iustitia differt ab alijs virtutibus per  hoc quòd rectificat habentem illam in ordine ad alterum. Simili modo potest explicari  doctrina Diui Thomæ 1. 2. quæst. 62. Vbi  ait, quòd in quibusdam operationibus bonum vel malum attenditur secundum commensurationem ad alterum, in quibusdam  vero operationibus attenditur solum secundum commensurationem ad operantem.  Ac si diceret Diuus  Thomas  quod omnes operationes virtutis secundum rationem genericam  habent rationem boni per ordinem ad habentem   & operantem. At vero quædam operationes utranque rationem boni & genericam &   specificam habent per ordinem ad habentem   & operantem. Aliæ vero operationes specificam differentiam habent per comparationem & commensurationem ad alterum.
  
 Ad secundum argumentum respondetur, quod testimonium illud Aristoteles non militat  contra nos sed militat, contra eos qui dicunt Diuus  Thomas materialiter loqui de obiecto &   actione iustitiæ (non considerato qualiter  fiat &c.) In quorum sententia possumus respondere, quòd quanuis verum sit testimonium Aristotelis: adhuc est differentia, quod   actio materialis iustitiæ consideratur per  quandam commensurationem ad alterum.
  
 Ad tertium argumentum negatur sequela. Imò nos ponimus habitum & actionem  iustitiæ virtutis cum omnimoda determinatione ad bonum, & quanuis respiciat commensurationem ad alterum: tamen præsupponit conuenientiam ad seipsum.
  
 Ad quartum argumentum respondetur,  quod probat efficaciter nostram primam conclusionem.
  
 Ad quintum patet, ex doctrina tertiæ   conclusionis.
  
 Ad vltimum argumentum respondetur,  quod est specialis ratio, quare acturi de iustitia    designamus specialem quæstionem de obiecto illius, potiusquam cum agimus de alijs  virtutibus. Et ratio differentiæ est, quoniam  obiectum iustitiæ habet specialem commensurationem cum lege ipsa, & non solum consideratur in illo quid ratio operantis eligat,  vt medium virtutis (hoc enim deterninatum est ex natura rei & propterea dicitur medium iustitiæ medium rei.) At medium aliarum virtutum dicitur medium rationis. De  qua re plura dicemus in quæst. sequenti.
  
 DVbitatur secundo. Circa conclusionem   articuli, ex Arist. 5. Ethic. cap. 7. Vbi  ait esse differentiam inter iustum  & ius. Nam  iustum dicitur esse anteaquam fiat, ius vero  importat iniuriæ emendationem: & similiter distinguit inter iniustum  & iniuriam. Nam   iniustum dicitur esse etiam antequam fiat:  iniuria vero cum fit, ergo ius non est obiectum iustitiæ. Probatur consequentia, quoniam iustitia non solum habitualis, sed etiam   actualis est voluntas faciendi quod iustum  est antequam fiat & exerceatur: ergo tunc  debet habere obiectum. At vero secundum Aristoteles non est ius nisi cum fit, ergo non   habet rationem obiecti iustitiæ. Item Diuus  Tho. artic. sequenti dicit, quod ius est opus adæquatum alteri, ergo non est obiectum iustitiæ, sed operatio iustitiæ. Probatur consequentia, quia est actio illius, ergo, &c.
  
 Respondetur ad hanc dubitationem, quod vniuersi diffinientes iustitiam diffiniunt illam  per comparationem ad ius tanquam ad obiectum, vt videbimus quæstione sequenti.  Ad argumentum ex Aristotele respondetur, quod   secundum translationem antiquam non est  contra nos testimonium illud. Habet enim  loco iuris, iustificationem, & ita bene constat differentia posita ab Aristotele. Respondetur secundo, quòd si sequamur translationem   Argiropili, dicendum erit, quod  Aristoteles in illo loco accepit nomen iuris in lingua Græca specialiori quodammodo vt directè contrariatur iniuriæ, quæ videtur importare actionem   inferendi illam. Nos autem in præsenti disputatione vtimur nomine iuris, vt sit idem  quod iustum.
  
 Ad testimonium Diui  Thomae  respondetur dupliciter. Primo, quod actio cuiuslibet habitus,  aut virtutis potest dupliciter considerari: vno    modo quantum ad executionem, vt est in  exercitio, & sic erit effectus illius habitus,  aut virtutis. Altero modo potest considerari prout est in intentione habentis habitum,  & sic habet propriam rationem obiecti talis actio: præsertim cum illa actio est exterior, vt reddere depositum, restituere alienum. Atque isto modo bene dicit Diuus  Thomas quod ius est opus iustitiæ: quoniam ipsa operatio exterior tenet se ex parte rei debitæ,  quæ redditur alteri. Imo aliquando ipsamet  operatio exterior est res quæ redditur alteri, sicut lectio mea est ius debitum vniuersitati. Respondetur secundo, quod commune est  in scientijs, vt nomina obiectorum transferantur ad actiones & vice versa. Quemadmodum etiam in religione Christiana dicimus sacrificium non solum esse hostiam  oblatam, sed etiam ipsam sacrificationem,  hoc est actionem sacrificandi.



  
 ARTICVLVS II.   ¶  Vtrùm ius conuenienter diuidatur in ius naturale & ius positiuum.
  

 AD Secundum sic proce{
         Infra. quæstio 60. art. 5. co. Et 1. 2. quæst. 95. arti. 4. co. Et 5. Ethicorum lect. 12. col. 2. fin. 1.        
}ditur. Videtur, quòd ius  non conuenienter diuidatur in ius naturale & ius positiuum. Illud enim quod est naturale,  est immutabile: &  idem est apud omnes. Non autem inuenitur in rebus  humanis aliquid tale: quia omnes  regulæ iuris humani, in aliquibus  casibus deficiunt, nec habent suam  virtutem vbique. Ergo non est aliquod ius naturale.
  
 ¶ 2 Præterea. Illud dicitur esse  positiuum quod ex voluntate humana procedit. Sed non ideò aliquid est iustum, quia à  voluntate humana procedit, alioquin voluntas  hominis iniusta esse non posset. Ergo cùm iustum sit idem quod ius,  videtur quod nullum sit ius positiuum.
  
   ¶ 3 Præterea, Ius diuinum non  est ius naturale, cùm excedat naturam humanam. Similiter etiam non   est ius positiuum: quia non innititur autoritati humanæ, sed autoritati diuinæ. Ergo inconuenienter diuiditur ius per naturale &  positiuum.
  
 SED contra est, quod †{
         Li. 5. Ethicor. c. 7. in prin. to. 5.        
}  Philosophus dicit in 5. Ethicorum, quòd  politici iusti hoc quidem naturale est, hoc autem legale, id est, lege positum.
  
 RESPONDEO dicendum,  quòd sicut †{
         Art. præc.        
} dictum est, ius siue iustum, est aliquod opus adæquatum  alteri secundùm aliquem æqualitatis modum. Dupliciter autem potest alicui homini esse aliquid adæquatum. Vno quidem modo ex  ipsa natura rei, puta cùm aliquis tantum dat, vt tantundem recipiat: &   hoc vocatur ius naturale. Alio modo aliquid est adæquatum vel commensuratum alteri ex condicto, siue ex communi placito, quando  scilicet aliquis reputat se contentum, si tantum accipiat. Quod quidem potest fieri dupliciter. Vno modo, per aliquod priuatum condictum, sicut quod firmatur aliquo  pacto inter priuatas personas. Alio  modo, ex condicto publico, putà   cùm totus populus consentit quòd  aliquid habeatur quasi adæquatum  & commensuratum alteri: vel cùm  hoc ordinat princeps, qui curam  populi habet & eius personam gerit: & hoc dicitur ius positiuum.
  
 AD primum ergo dicendum,  quòd illud quod est naturale habenti naturam immutabilem, oportet    quòd sit semper & vbique tale. Natura autem hominis est mutabilis:   & ideo id quod naturale est homini, potest aliquando deficere. Sicut naturalem æqualitatem habet,  vt deponenti depositum reddatur.  Et si ita esset, quòd natura humana semper esset recta, hoc esset semper seruandum. Sed quia quandoque contingit quòd voluntas hominis  deprauatur, est aliquis casus in quo  depositum non est reddendum,  ne homo peruersam voluntatem  habens, malè eo vtatur, vt putà si  furiosus vel hostis reipublicæ arma  deposita reposcat.
  
 AD secundum dicendum, quòd  voluntas humana ex communi condicto potest aliquid facere iustum  in his, quæ secundùm se non habent aliquam repugnantiam ad naturalem iustitiam: & in his habet  locum ius positiuum. Vnde{
         Lib. 5. ca. 7. in prin. tom. 5.        
} Philosophus dicit in 5. Ethicor. quod  legale iustum est, quod ex principio quidem nihil differt sic, vel aliter: quando autem ponitur, differt.  Sed si aliquid de se repugnantiam  habeat ad ius naturale, non potest  voluntate humana fieri iustum: putà si statuatur, quòd liceat furari,  vel adulterium committere. Vnde  dicitur Isai. 10.  "Væ qui condunt leges iniquas."
  
 AD tertium dicendum, quòd  ius diuinum dicitur quod diuinitus promulgatur. Et hoc quidem  partim est de his, quæ sunt naturaliter iusta, sed tamen eorum iustitia homines latet. Partim autem est de his,  quæ fiunt iusta institutione diuina.    Vnde etiam ius diuinum per hæc  duo distingui potest, sicut & ius humanum. Sunt enim in lege diuina  quædam præcepta, quia bona: &   prohibita, quia mala. Quædam verò bona, quia præcepta, & mala,  quia prohibita.

  

 SVMMA ARTICVLI.
  
 IN articulo. 2. quærit Divus  Thomas. Vtrùm  ius conuenienter diuidatur in ius naturale & ius posituum . Prima conclusio est affirmatiua. Secunda conclusio notetur in solutione ad primum. Naturale ius quanuis  per se sit immutabile: tamen aliquando potest deficere in exercitio propter naturam  hominis mutabilis. Tertia conclusio notetur in solutione ad tertium. Ius diuinum  quod diuinitus promulgatur, potest proportionabiliter diuidi sicut ius politicum ab  Aristotele, videlicet, vt dicamus ius diuinum  aliud immutabile, & in illo ordine quasi naturale, aliud positiuum. Hanc conclusionem explicat Diuus  Thomas quia in lege diuina sunt  quædam præcepta quia bona & quædam  prohibita quia mala. Alia vero sunt bona,  quia præcepta sunt, & mala quia prohibita.

  
 COMMENTARIVS.
  
 DVbitatur itaque principaliter circa conclusionem  articuli. Vtrùm diuisio iuris  in naturale & positiuum sit prima & bona  diuisio. ¶ Arguitur primo pro parte negatiua. Lex est quadruplex, scilicet, æterna, naturalis, humana, & diuina. Ita diuidit D. Tho.  1. 2. q. 91. Igitur ius saltem debet esse quadruplex, & per consequens diuidi in quatuor  membra. Probatur consequentia. Quia lex  est ratio & regula iuris, vt dicit D. Tho. art.  1. ad secundum huius quæstionis. Igitur multiplicata regula & mensura debet multiplicari mensuratum.
  
 Arguitur secundo. Si ius naturale & positiuum distinguuntur, maxime in hoc quod   ius naturale est quid immutabile: positiuum   autem est mutabile. Sed ius naturale etiam  est quid mutabile, vt patet de reddendo deposito dicitur esse naturale ius: & tamen in  aliquo casu non est reddendum depositum    etiam petenti, ergo. Et confirmatur, quia  ius positiuum interdum mutat ius naturale,  ergo minus mutabile est quam illud. Probatur. Quoniam iure naturali omnia sunt  communia, & tamen iure positiuo facta est  diuisio rerum & dominiorum, ergo ius positiuum immutat ius naturale.
  
 Arguitur tertiò. Ius naturale vt definitur  à Iurisconsultis. ff. de iustitia & iure, & Instituta de iure naturali gentium & ciuili: est,  quod natura omnia animalia docuit, & vt  ibi adijcitur, naturale ius, non humani generis proprium sed omnium animalium quæ   in terra, quæ in mari nascuntur, auiumq́ue  commune est, ergo propriè naturale ius  non est ius quod est obiectum iustitiæ, quæ   solis hominibus competit: sicut & lex secundùm proprietatem & veram rationem  legis non inuenitur in brutis, sed solum metaphoricè, vt ait D. Thom. 1. 2. quæst. 91.  artic. 2. ad tertium. Confirmatur. Si quid  pertineret ad ius naturale maxime esset religio erga Deum & venerari parentes, &   vim vi posse repellere: sed hæc omnia ad  ius naturale pertinere negant Iurisconsulti  vbi supra. l. 2. & 3. sed aiunt pertinere ad ius  gentium. Imo &  Divus  Thomas articulo sequenti ius naturale etiam brutis conuenire asserit.
  
 Denique arguitur quartò. Prædicti Iurisconsulti diuidunt ius in ius naturale, ius  gentium & ciuile, ergo non sufficit diuisio  bimembris posita in articulo.
  
 Circa hanc dubitationem aduertendum  est, fuisse olim errorem antiquissimum negantium esse aliquod naturale ius. Ita refert  Aristot. lib 1. Ethicorum cap. 3. & lib. 5. cap.  7. & D. August. lib. 3. de doctrina Christiana, cap. 14. Alius error fuit modernior negantium esse aliquod ius positiuum, quem  tenuit Vvitcleff, & vniuersi Lutherani qui  negant esse aliquam vim in legibus humanis obligantem in foro conscientiæ. Atque  ideo ipse Lutherus combussit omnia Pontificum iura & Bullas Pontificias & Sanctorum Patrum Decreta vt referunt historiographi moderniores, Verbi  gratia,  Ioannes Coclæus in actibus & scriptis Lutheri, anno  Domini 1520. Videatur etiam Rossensis  in artic. 37.
  
   PRO decisione huius veritatis, sit prima  conclusio. Error est manifestè contrarius philosophiæ morali & fidei, asserere  omne ius esse positiuum, & negare esse ius  naturale. Probatur primo ex Psal. 4.  "Signatum est super nos lumen vultus tui Domine," vbi respondet Propheta, iniquis qui dicunt; Quis ostendet nobis bona? Ac si diceret, in nobis ipsis est impressio luminis naturalis quo cognoscimus bonum & Deum.  Vnde Ioannis 1.  "Erat lux vera quæ illuminat omnem hominem venientem in hunc  mundum." Quæ duo testimonia non solùm  de illuminatione gratiæ, sed etiam de illuminatione naturali explicantur communiter. Sed est locus necessario explicandus de  illuminatione naturali, ad Roman. 2.  "Gentes quæ legem non habent, naturaliter quæ   legis sunt faciunt." Hoc est, non habentes legem Decalogi scriptam: sicut habebant Iudæi; naturaliter, hoc est ex naturali instinctu & illuminatione naturali Dei, non ex  illuminatione gratiæ, quæ legis sunt faciunt,  non dicit omnia sed quædam: huiusmodi  legem non habentes ipsi sibi sunt lex qui  ostendunt opus legis scriptum in cordibus  suis, testimonium perhibente illis conscientia  ipsorum. Probatur secundò conclusio ratione.  Certum est secundùm fidem catholicam  ante legem scriptam aut positiuam fuisse  peccatum. Etenim Cain peccauit maximum   peccatum occidens fratrem suum Abel. Et  ante diluuium dicitur in sacris literis, quòd  multa erat malitia hominum super terram,  ergo erat lex naturalis. Probatur consequentia. Quia vbi non est lex nec præuaricatio  est. Probatur tertiò conclusio. Præcepta de  cultu diuino vsque adeo sunt immutabilia,  vt per nullam potentiam possint dispensari  neque immutari, ergo non sunt positiua  præcepta sed sunt naturalia. Imo secundùm  communem opinionem Thomistarum  omnia præcepta Decalogi sunt indispensabilia, vt patet apud D. Thom. 1. 2. quæst. 108.   & apud Soto lib. 2. de iustitia, quæst. 3. art. 8.   ergo huiusmodi præcepta naturalia sunt,  alioquin poterant dispensari ex beneplacito  hominum legislatorum. Confirmatur. Quia  inter ea quæ præcipiuntur & prohibentur,  quædam dicuntur præcipi, quia bona sunt,    & quædam prohibentur, quia mala, ergo secundùm se ex natura rei habent bonitatem  vel malitiam, ac proinde ius naturale est.  Quartò probatur conclusio vera secundum   philosophiam moralem. Sic enim sensit  Aristoteles esse quoddam ius naturale & quoddam legale seu positiuum, vt patet libro. 1.  Rhetoricorum cap. 3. & lib. 1. magnorum  moral. cap. 34. & 1. Ethicot. cap. 3. & lib. 5.  cap. 7. Diuus Isidorus lib. 5. Etymol. cap. 4.  & refertur à Gratiano dist. 1. can. ius naturale est commune omnium nationum, &   quod instinctu naturæ non constitutione  humana habetur. Cicero etiam iuris naturalis mentionem facit, vt patet in lib. de Inuentione, de Legibus, de Aruspicum responsis. Et denique iste error negantium ius naturale similis est errori in naturalibus quem  habuerunt Heraclitus & Cratillus qui aiebant: nullum esse verum nisi quod vnicuique apparet. Sic etiam videntur hi in  moralibus errare negantes esse aliquod  ius secundùm se ex natura rei, sed quod  humano beneplacito constituebatur, illud  erat ius.
  
 Secunda conclusio. Diuisio iuris quam  Diuus  Thomas ponit in articulo est maximè philosophica desumpta ex Arist. lib. 5. Ethic. cap. 7.   Pro cuius explicatione notandum est primò, quòd Diuus  Thomas quanuis Theologicè intendat agere de iure & iustitia, tamen prudenter & de industria voluit priùs definire  & diuidere rationem iuris secundùm ordinem naturæ  quæ præsupponit gratia & fides  & Theologia, ac deinde in solutione ad tertium docuit, Quomodo ius diuinum quod  est supra ordinem naturæ, poterat diuidi  proportionabiliter in ius immutabile &   quasi naturale in ordine gratiæ  & ius positiuum ex beneplacito Dei. Notandum est secundò vt ostendamus quomodo inter se  se opponantur membra prædictæ diuisionis, quatuor esse differentias inter ius naturale & ius positiuum. Prima differentia est ex  parte causæ  efficientis. Etenim naturalis iuris  efficiens causa est ipse Deus vt autor naturæ. Iuris autem positiui efficiens causa est  homo secundùm triplicem modum quem  D. Tho. docet in art. Primo quidem per singulare pactum inter eos qui ad inuicem contrahunt & sic iustum pretium erit illud de  quo conuenit inter ementem &  vendentem.  Secundo modo per condictum publicum  in quo conueniunt communiter qui emunt  & vendunt, & sic iustum pretium erit alicuius rei illud quo communiter res venditur in foro publico. Tertio modo constituitur iustum seu ius positiuum lege Principis vel statuto reipublicæ vel ministrorum illius. Inter hos prædictos modos aduertenda est differentia. Primò quidem,  quòd pretium primo &  secundo modo constitutum patitur aliquam latitudinem secundùm magis & minus, non enim consistit in indiuisibili. At verò iustum pretium  postremo modo consistit in indiusibili: aliquando quantùm ad maius, aliquando quantum ad minus, raro autem quantùm ad  vtrunque. Exemplum primi est in taxatione tritici, Verbi  gratia, quòd tritici faneca non possit vendi vltra ducatum. Nihilominus potest vendi iustissimè citra ducatum propter  abundantiam tritici sicut in foro publico  valet. Ita sanè vt si cariùs vendatur, etiam si  non excedat taxationem pragmaticæ teneatur venditor ad restitutionem. Exemplum  secundi est in censibus quos vulgo dicimus  de al quitar, quorum pretium statutum est  lege quantùm ad minimum, videlicet, vt  non dentur minùs quam quatuordecim pro  annua pensione vnius, sic tamen quòd si  quis velit dare viginti pro illo censu, iustum  esse poterit pretium. Cæterùm quantùm  ad vtrunque licet possit respublica condere legem iusti pretij, tamen non occurrit  exemplum nisi fortè in quotidianis taxationibus rerum comestibilium quæ in foro  væneunt. Item etiam est alia differentia inter hos tres modos, quòd primus modus  ita subordinatur secundo & tertio quòd præsupponit non esse aliter statutum per illos,  similiter se habet secundus modus ad terrium: præsupponit enim quòd non sit aliter  statutum per tertium modum.
  
 Secunda differentia principalis inter ius  naturale & positiuum est ex parte causæ   exemplaris & regulæ, quoniam regula &   exemplar iuris naturalis est lex æterna quatenùs imprimitur mentibus hominum mediante lumine naturali ostendente quid sit    bonum & iustum. At verò ius positiuum  habet pro regula legem humanam, quæ   debet regulari per legem naturalem, inquantum nihil debet continere quod legi naturali repugnet, imo debet habere conuenientiam cum lege naturali, vt docet D. Thom.  in hoc artic. ad secundum. & 1. 2. quæst. 95.   Secundò in hac differentia maximè obseruandum est, quòd quemadmodum in Physicis speculatiuis necesse est attendere ad  materiam & sensum, vt comprehendamus  principia naturalia (alioquin errabimus sicut Plato errauit propter nimiam à materia & sensibilibus abstractionem.) Ita etiam  ad cognitionem moralium principiorum  necesse est vt non solum attendamus speculatione per nos metipsos quid naturale  lumen dictet, & quid ex illo colligatur: sed  oportet attendere ad documenta seniorum  & maiorum & prudentum, qui secundùm  doctrinam Aristot. 6. Ethicor. capit. 11. ita  venerandi sunt vt illorum dicta & documenta in morali philosophia habeantur pro  demonstratione. Hæc doctrina confirmatur ex illo Prouerb. cap. 1.  "Audiens sapiens  sapientior erit." Animaduertet parabolam, &   interpretationem eius, verba sapientum, &   ænigmata eorum. Et Ecclesiastes capit. vlt.   "Verba sapientum quasi stimuli, & quasi  claui in altum defixi." Quibus verbis significat, quòd verba sapientum excitant ad bene  operandum, & confirmant vehementer in  bona operatione.
  
 Tertia differentia sumitur ex parte extensionis siue amplitudinis potestatis. Etenim  ius naturale omnes obligat: sicut omnibus  communis est rationalis natura. At verò ius  positiuum obligat tantùm subditos Principi legislatori.
  
 Quarta differentia consideratur secundùm immutabilitatem vel mutabilitatem  vtriusque iuris. Etenim ius positiuum mutabile est per se loquendo secundùm legislatoris beneplacitum. Ius autem naturale  simpliciter & per se loquendo immutabile  est, sicut & sua regula est immutabilis &   firma. In qua differentia maximè obseruandum est: quòd ius naturale non in omnibus  principijs parem immutabilitatem retinet.  Quædam enim sunt immutabilia: ita vt    per diuinam potentiam mutari non possint. Verbi  gratia, Bonum est agendum, malum  est fugiendum. Non est periurandum, non  est falsum testimonium dicendum. Alia  verò sunt immutabilia quidem per totam  naturam & potestatem humanam, sed mutabilia per diuinam potentiam absolutam  Dei, Verbi  gratia, Non est occidendus innocens,  ita immutabile est ius istud naturale: quòd  non sit in toto orbe potestas in oppositum. Nihilominus videtur Deus de facto  dispensare in isto iure. Dum præcepit Abrahæ, vt immolaret suum filium innocentem: & iterum filijs Israel præcepit, vt interficerent infantes Innocentes Amorrhæorum, & Cananæorum. Veruntamen sapientioribus & prudentioribus Theologorum  videtur quòd illa non fuerit propriè dispensatio: sed potiùs fuerit mutatio materiæ circa quam versatur illud ius, scilicet, vitam  alienam innocentis. Sed cùm Deus sit dominus vitæ  & mortis, sicut ipse potest occidere innocentem: ita potest concedere hanc facultatem alteri tanquam ministro diuini beneplaciti. Cæterum propriè   dispensatio esset quando, manente materia legis & iuris, fieret licitum oppositum  eius, quod præcipitur per legem. Ac proinde ijdem Theologi dicunt: quòd præcepta Decalogi sunt indispensabilia, etiam  per diuinam potentiam. Et ratio est, quoniam si Deus concedit alicui vt accipiat  rem & vxorem vicini: iam mutat materiam præcepti tanquam Dominus absolutus omnium rerum: & iam qui accipit  vxorem vicini, non accipit rem alienam,  neque attrectat vxorem alienam. His tamen non obstantibus, negare non possumus, quin huiusmodi præcepta habeant  aliquam varietatem & mutabilitatem quanuis contingat ex parte materiæ: quod quidem non contingit in alijs præceptis, Verbi  gratia, Non falsum testimonium dices. Alia sunt  præcepta quæ vt in plurimum, stantibus humanis moribus rectis & compositis, non variantur: sed aliquando necesse est variari  propter malitiam alicuius hominis. Cuiusmodi est præceptum de reddendo deposito, quod respicit ius naturale. At verò propter malitiam deponentis: quia petit depositum gladium ad occidendum innocentem, non debet depositarius depositum  reddere gladium: imo tenetur non reddere, vt docet Diuus Thomas in solutione  ad primum. Hoc autem non contingit  quia ius naturale mutetur secundùm se,  sed quia mutatur ille cui reddendum erat  depositum, & cui adæquandum erat tale ius. Ratio huius doctrinæ ea est, quoniam in illo euentu est aliud ius naturæ   quod est defensio innocentis aut reipublicæ. Imo etiam concurrit præceptum de  non occidendo. Quòd si tunc redderem  depositum gladium essem ego cooperans  ad mortem alterius. Et quoniam ista præcepta de defensione innocentis & de non  occidendo, sunt principaliora & vniuerfaliora quàm illud præceptum de reddendo  deposito, idcircò non reddendum est. Possumus duo exempla in naturalibus pro explicatione huius nostræ doctrinæ proferre.  Primum sit. Videmus enim quòd in naturalibus quædam ita sunt necessaria vt per  nullam potentiam possint variari, Verbi  gratia, quatuor & tria sunt septem. Alia vero sunt  quæ per nullam naturalem potentiam variari possunt, Verbi  gratia, cælum est: Angelus est.  At vero per potentiam Dei absolutam aliter se possunt habere. Alia vero sunt necessaria naturaliter, quatenùs vt in plurimum ita contingunt, Verbi  gratia, Hominem nasci duobus pedibus & duabus manibus:  licet aliquando videamus aliter contingere. Alterum exemplum est valde accommodatum ad explicandam rationem, quare quædam naturalia præcepta aliquando aliter se habeant. Videmus enim in rebus naturalibus, quòd quanuis graue habeat naturalem inclinationem ad motum  deorsum, tamen aliquando quasi obliuiscitur illius naturalis inclinationis particularis, & non quidem propter violentiam, sed propter bonum vniuersi ascendit sursum ne detur vacuum. Ad quod  quidem bonum omnis res naturalis habet superiorem quandam inclinationem  magis quam dominantem, quàm propriam particularem inclinationem. Ita contingit in moralibus, quòd quædam præcepta naturalia inferiora cedunt superioribus    præceptis quantùm ad exercitium quando  simul exerceri nequeunt. Vt patet de præcepto de reddendo deposito gladio, quod  cedit in prædicto euentu alijs præceptis  superioribus de defensione innocentis, &   de non occidendo. Et hoc est egregium  documentum.
  
 Quarta conclusio. Si velimus Theologicè  &  à prima origine iuris diuisionem  in tota sua latitudine constituere: aliter procedere debemus, quàm Diuus  Thomas in articulo, moralis philosophi officium exercens,  processit. Hæc conclusio non aliter probatur quàm si vniuersalem diuisionem iuris ante oculos proposuerimus. Ius itaque in  tota sua latitudine primum omnium diuidatur in ius diuinum, cuius Deus est actor,  & in humanum, cuius homo est conditor.  Rursus ius diuinum diuiditur in diuinum  pertinens ad naturæ ordinem, & in diuinum pertinens ad ordinem gratiæ. Exemplum prioris membri sunt præcepta Decalogi. Exemplum secundi sunt præcepta  Theologicarum virtutum. Deinceps tertio diuiditur ius diuinum pertinens ad naturæ ordinem in ius naturale & ius superadditum ex beneplacito Dei. Dicitur autem ius naturale non solum quia pertinet  ad ordinem naturæ, sed quia naturali instinctu luminis naturalis cognoscitur &   obligat: vel per consequentiam euidentem  ex illo lumine naturali, qualiter multa præcepta Decalogi deducuntur. At vero ius diuinum pertinens ad ordinem naturæ, sed  superadditum iuri naturali à Deo: est illud  quod per specialem reuelationem Dei constituitur hominibus in ordine ab bonam  gubernationem reipublicæ secundùm humanam politiam. Talia sunt præcepta iudicialia veteris legis: quæ ex parte obiecti & materiæ non excludunt ordinem naturæ, huiusmodi sunt multa Exod. 22. Denique ius diuinum pertinens ad ordinem  gratiæ diuiditur iuxta doctrinam Diui  Thomæ in solutione ad tertium, in ius connaturale ipsi gratiæ  & immutabile: & in  ius positiuum. Exemplum primi membri, sunt præcepta de virtutibus Theologicis, sine quibus omni tempore impossibile fuit placere Deo. Exemplum secundi sunt præcepta de sacramentis tam veteris quam nouæ legis. Nam sacramenta veteris legis quanuis non conferant gratiam,  significant illam. At vero in lege noua certum est quòd conferunt gratiam: sunt autem pertinentia ad legem positiuam in nouo testamento. Circa prædictam diuisionem obseruandum est quòd diuisimus ius  in magna vniuersalitate, non solum vt est  obiectum iustitiæ specialiter dictæ: sed  etiam vt est obiectum omnis virtutis cuius actus est in præcepto. Pertinet enim  ad iustitiam legalem, obseruare leges, ac  propterea merito ea quæ cadunt sub præcepto dicuntur ius. Aduerte secundo breuiter, quòd non vltra diuisimus ius humanum: quia huiusmodi diuisionem ad sequentem articulum reseruamus.
  
 Ad argumenta in oppositum reliquum  est respondere. Ad primum respondetur,  quòd considerando ius præcisè secundùm  ordinem naturæ vt à morali philosopho  consideratur, sufficienter diuiditur in illa  duo membra. Non enim inuenitur lex quæ   non sit vel naturalis vel positiua. Etenim lex  æterna naturalis est. Et rursus lex naturalis lex diuina est. Cæterum quanuis sit aliqualis differentia inter legem æternam &   legem naturalem, quòd lex naturalis dicitur quatenus naturæ hominum indita est  ab autore naturæ: & lex æterna dicitur quatenus est in ipso Deo, & quatenus ipsa lex  naturalis regulatur ab illa, sic etiam dicitur æterna. Nihilominus non propterea  oportet distinguere ius æternum contra ius  naturale & positiuum. Et ratio est, quia  lex æterna respectu hominum in quibus  est lex naturalis, respicit idem ius quòd lex  naturalis: sunt enim subordinatæ istæ leges.  Quemadmodum causæ inferiores & causæ superiores. Vnde sicut non oportet distinguere quoddam animal genitum ab alio animali, & aliud genitum à Sole: sic  non oportet distinguere ius quod est obiectum legis naturalis, à iure quod est obiectum legis æternæ. Eadem enim æqualitas regulata lege naturali regulatur lege æterna. Quapropter consequentia argumenti nihil valet. Hæc prædicta solutio videtur conuenientior, quam alia quæ     assignatur à Magistro Soto lib. 1. de iustitia,  artic. 1. quæst. 3. ad primum. Vbi dicit,  quòd propterea non diuiditur ius æternum,  quia ius est æquitas quæ in temporalibus rebus constituitur. Sed tamen hæc doctrina  non videtur omnino vera. Etenim non minus æternum est hoc quod dicimus, quod  tibi non vis alteri ne feceris: quam quod dicimus in speculatiuis quatuor & tria sunt septem, ergo ius non dicitur quia temporaliter sit constitutum: quanuis temporaliter  exerceatur inter homines. Sed dicitur ius  quatenus est obiectum iustitiæ, ad quod terminatur, vel terminari actio iustitiæ potest.
  
 Ad secundum argumentum respondetur ex doctrina quæ explicata est in tertia  & quarta differentia inter ius naturale & ius  positiuum. Ad hoc etiam facit quod inquit  Arist. lib. 1. Ethicor. c. 3. iustum mathematicum non esse exigendum in moralibus. Ad  confirmationem argumenti respondetur  cum D. Tho. 1. 2. quæst. 94. quòd ius naturæ   multipliciter potest dici. Vno modo propriè  & positiuè, quatenus lex præcipit aliquid fieri vel prohibet. Altero modo dicitur aliquid esse secundùm ius naturæ negatiuè quatenùs lex naturalis non determinat  aliquid fieri vel non fieri circa rem illam, &   hoc modo dicimus quod stando in iure naturæ omnia sunt communia, hoc est lex naturalis non determinauit rerum diuisionem  & appropriationem. Dicimus ergo quod circa ius primo modo nunquam facit ius positiuum mutationem aut nouitatem. At vero  circa ius naturale secundo modo potest ius  positiuum facere, imo fecit aliquam mutationem & nouitatem, nempè diuisionem  rerum & appropriationem illarum.
  
 Ad tertium argumentum non possumus  conuenienter respondere vsque ad articulum. 3. sed dicimus breuiter quòd ius naturæ   definitur à Iurisconsultis non quidem propriè, sed prout est aliquid quod materialiter habet quandam æqualitatem etiam in  brutis, qualis est coniunctio maris & fœminæ; at vero sicut in brutis non est propriè   iniuria, ita neque in illis propriè ius. Nos vero agimus de iure morali modo vt est obiectum iustitiæ, ac propterea ius naturæ appellamus quod soli naturæ rationali proprium est.



  
  ARTICVLVS III.   ¶  Vtrùm ius gentium sit idem  cum iure naturali.
  

 AD Tertium sic procedi{
         i. 2. q. 95. ar. 4. ad 1. & 5. Ethicorum lect. 12. co. 1. fin.        
}tur. Videtur quòd ius gentium sit idem cum iure naturali. Non enim omnes homines conueniunt, nisi in eo quod est eis naturale. Sed in iure gentium omnes  homines conueniunt. Dicit enim †{
         In digesto veteri lib. 1. tit. 1. lege. 9.        
}   Iurisconsultus, quòd ius gentium  est, quo gentes humanæ vtuntur.  Ergo ius gentium est ius naturale.
  
 ¶ 2 Præterea. Seruitus inter homines est naturalis: quidam enim  sunt naturaliter serui, vt †{
         Lib. 1. Polit. c. 3. & 4. tom. 5.        
}  Philosophus probat in 1. Politic. Sed seruitutes pertinent ad ius gentium,  vt †{
         Li. 1. Etimol. ca. 6.        
}  Isidorus dicit: ergo ius gentium  est ius naturale.
  
 ¶ 3 Præterea. Ius, vt †{
         Art. præced.        
}  dictum est,  diuiditur per ius naturale & positiuum. Sed ius gentium non est ius positiuum. Non enim omnes gentes vnquam conuenerunt, vt ex communi condicto aliquid statuerent: ergo  ius gentium est ius naturale.
  
 SED contra est, quod †{
         Lib. 5. Etimol. ca. 4. in princ.        
}  Isidorus   dicit, quòd ius aut naturale est, aut  ciuile, aut gentium: & ita ius gentium distinguitur à iure naturali.
  
 RESPONDEO dicendum,  quòd sicut †{
         Art. præced.        
} dictum est, ius, siue iustum naturale est quod ex sui natura est adæquatum vel commensuratum alteri. Hoc autem potest contingere dupliciter. Vno modo secundùm absolutam sui considerationem: sicut masculus ex sui ratione  habet commensurationem ad fœmi    nam, vt ex ea generet, & parens ad  filium, vt eum nutriat. Alio modo  aliquid est naturaliter alteri commensuratum, non secundum  absolutam   sui rationem, sed secundùm aliquid,  quod ex ipso sequitur, putà proprietas possessionum. Si enim consideretur iste ager absolutè, non habet vnde magis sit huius, quàm illius. Sed si consideretur ad opportunitatem colendi, & ad pacificum  vsum agri, secundùm hoc habet  quandam commensurationem ad  hoc, quòd sit vnius & non alterius:  vt patet per †{
         Lib. 2. c. 3. tom. 5.        
} Philosophum in 2.  Politic. Absolutè autem apprehendere aliquid non solùm conuenit  homini, sed etiam alijs animalibus:  & ideo ius quod dicitur naturale  secundùm primum modum, commune est nobis & alijs animalibus.  A iure autem naturali sic dicto recedit ius gentium, vt Iurisconsultus dicit: quia illud omnibus animalibus, hoc solùm hominibus inter se commune est. Considerare  autem aliquid, comparando ad id  quod ex ipso sequitur, est proprium   rationis. Et ideo hoc idem est naturale homini secundùm rationem  naturalem, quæ hoc dictat. Et ideo  dicit Caius †{
         In digesto veteri lib. 1. titul. 1. leg. 9.        
}  Iurisconsultus. Quòd  naturalis ratio inter omnes homines constituit; id apud omnes gentes custoditur: vocaturque ius gentium. Et per hoc patet responsio  ad Primum.
  
 AD secundum dicendum, quòd  hunc hominem esse seruum, absolutè considerando, magis quàm  alium, non habet rationem naturalem, sed solùm secundùm aliquam   vtilitatem consequentem: inquantum vtile est huic, quòd regatur à   sapientiori: & illi quod ab hoc iuuetur, vt dicitur in 1.  †{
         Lib. 1. ca. 3. in fine, præcipuè, tom. 5.        
}  Polit. Et ideo  seruitus pertinens ad ius gentium est  naturalis secundo modo, sed non  primo modo.
  
 AD tertium dicendum, quòd  quia ea quæ sunt iuris gentium, naturalis ratio dictat, putà ex propinquo habentia æquitatem: inde est  quòd non indigent aliqua speciali  institutione, sed ipsa naturalis ratio eam instituit, vt †{
         Arg. 1. & in fin. corpore art.        
} dictum est in  autoritate inducta.

  

 SVMMA ARTICVLI.
  
 PRima conclusio. Ius naturale quod est  alteri adæquatum secundùm absolutam considerationem est commune omnibus animalibus.
  
 Secunda conclusio. Ius gentium recedit  à iure naturali in prædicta consideratione.
  
 Tertia conclusio. Ius naturale quod est  adæquatum alteri secundùm aliquid quod  inde sequitur, est homini proprium & naturale, & hoc apud Iurisconsultos vocatur  ius gentium.

  
 COMMENTARIVS.
  
 DVbium primum circa primam conclusionem D. Thomæ; An sit verum  quòd ius naturale reperiatur in brutis. Pro  parte negatiua arguitur primò. In brutis  nulla est iustitia, ergo non est ius. Probatur  consequentia. Quia iustum est obiectum  adæquatum iustitiæ, ergo solum est respectu iustitiæ, & vbi iustitia reperitur. Confirmatur. Quia ratio iuris est lex, in brutis non   est lex nec ratio, ergo nec ius naturale.
  
 Secundò arguitur. Eadem ratione sequeretur quòd in alijs rebus etiam inanimatis,  Verbi  gratia, in lapide esset ius naturale. Consequens  est falsum, ergo in brutis non est ius. Sequela probatur. Quia etiam in lapide est quædam naturalis commensuratio illius ad suam  proprietatem & ad finem sibi debitum.
  
 Tertiò arguitur. Nam secundum Arist.  5. Politicorum capit. 7. Ius politicum diuiditur in ius naturale & ius legale, sed bruta non   habentius politicum, ergo nec naturale nec  legale. In oppositum est Diuus Thomas. Et in  doctrina eius sit prima conclusio. In brutis  non est propriè ius naturale. Hoc probant  prædictæ rationes, nec Diuus Thomas oppositum docet cum inquit, quòd ius naturale  quod importat absolutam commensurationem rerum est commune nobis & brutis. Nam   loquitur de communitate  secundum  analogiam.
  
 Vnde sit secunda conclusio. Ius naturale solum ponitur in brutis per quandam  similitudinem & proportionem. Hæc sequitur ex prima conclusione. Pro cuius intelligentia, nota quòd homo habet triplicem  inclinationem & sibi respondent tria iura.  Prima inclinatio est communis hominibus  & omnibus rebus. Verbi  gratia, conseruare seipsum  & huic respondet præceptum naturale de  omnibus medijs necessarijs ad suam conseruationem acquirendam, Alia inclinatio est  communis hominibus & brutis, videlicet,  quòd apprehendant bonum proprium &   coniungantur in se inuicem ad procreandam   sobolem, ex quo oritur ius inter patrem &   filium, & inter masculum &  fœminam. Tertia inclinatio, est propria soli homini, quæ   videlicet exercetur media ratione & discursu, vt quòd neminem lædere debeamus.  Huic respondet ius quod est lumen rationis & omnia principia ad quæ immediatè   inclinat intellectus practicus.
  
 Dicimus ergo in conclusione, quòd quia  bruta conueniunt cum hominibus in quibusdam operationibus sequentibus apprehensionem & inclinationem naturalem:  quemadmodum in homine ponimus simpliciter ius, vbi est simpliciter & formaliter  iustitia & similiter apprehensio finis & mediorum formaliter: ita & brutis quodammodo & per proportionem & similitudinem ad nos, ponimus ius naturale, quemadmodum communiter philosophi solent ponere quandam rationem discursus in brutis: quæ quidem non est propriè discursus,  sed habet proportionem  & similitudinem cum    discursu hominis formali. De quo vide Diuum Thomam 1. 2. quæst. 13. artic. secundo, & ibi interpretes. Sit alterum exemplum ad hoc etiam explicandum. Verbi  gratia, coniunctio maris cum fœmina communis est  hominibus cum brutis: sed tamen est differentia. Nam brutis ab authore naturæ  tantum   indita est illa commensuratio maris cum  fœmina, quibus commensurationis ratio est  ipsa lex æterna quæ est in Deo. At vero in  hominibus vltra hoc est etiam ratio formalis legis naturalis inditæ ab ipso Deo cui liberè obedit & exercet coniunctionem illam   maris & fœminæ conformiter vel difformiter ad ipsam legem. Volumus ergo dicere  in conclusione, quod huiusmodi coniunctio maris & fœminæ est verè  & propriè ius naturale respectu hominum, quando conformiter ad legem exercetur ab hominibus. At  vero in brutis dicitur ius naturale, quia eadem actio secundum materialem substantiam exercetur ab illis iuxta inclinationem  naturalem. Ex dictis etiam colligo, quod cum  aliqua proprietate competit ius naturale etiam brutis, quatenus commensuratio maris & fœminæ habet rationem in lege æterna, & est obiectum legis æternæ  & iustitiæ   distributiuæ: quæ est in Deo, secundum  quam ipse Deus facit æqualitatem ipsis rebus, tribuens vnicuique inclinationem &   potentiam & operationem secundum quod   naturæ rei debitum est. Quod si quis obijciat hanc rationem iuris naturalis communem esse homini cum plantis & lapidibus:  at vero à Iurisconsultis &  à Diuo Thoma  dicitur specialiter quod ius naturale commune  est hominibus cum brutis, ergo non bene  explicatum est hoc ius secundum rationem  communem homini cum alijs rebus omnibus. Respondetur, quod aliquid specialius est  in animalibus, propter quod ius naturale  potiùs dicitur commune homini cum brutis, quæ conueniunt cum homine in genere animalis immediato. Etenim non solum  homo, sed etiam animalia operantur cum  quadam cognitione finis, quanuis non cognoscunt proportionem mediorum ad finem,  vt à nobis explicatum est. 1. 2. quæst. 6. de voluntate. & quæst. 1. Hinc est, quòd quando  homo est animal rationale, & facit aliquid    quod est contra naturale ius primo modo,  quod sibi commune est cum brutis; tunc  vehementiùs reprehenditur ex comparatione ad bruta quæ in illis operationibus seruant perpetuò tenorem iuris naturalis. Verbi  gratia, si homo indebito modo se habeat circa  vxoris vsum vel erga filios, meritò obijcitur illi, quòd sit peior brutis & feris animalibus. Iuxta illud Ieremiæ Threnorum capit. 4.  "Lamiæ  nudauerunt mammas lactauerunt catulos suos. Filia populi mei crudelis." Ad hoc facit quod dicit Isaiæ. cap. 1.  "Cognouit bos possessorem suum & asinus præsepe Domini sui, Israel autem me non cognouit, & populus meus non intellexit." Simile est illud Ieremiæ. 8.  "Miluus in cælo  cognouit tempus suum." Hinc est, quòd peccata Sodomiæ specialiter dicuntur esse  contra naturam: quia sunt contra ordinem  communem brutis & hominibus, quanuis alia omnia peccata sint contra naturam rationalem. Sic ergo quando Iurisconsulti dicunt, Ius naturale est quod natura omnia animalia docuit, loquuntur de  illis actionibus in quibus bruta operantur  cum quadam cognitione finis secundum  quandam commensurationem sibi inditam in æstimatiua naturali: quæ est quasi  quædam ratio iusti naturalis. Cæterùm notandum est iuris gentium æqualitatem placuisse Iurisconsultis significare per iustitiam   quæ  non nisi ratione humana exercetur: hoc  est colere Deum: & parentes venerari, de  quo agemus dubio sequenti.
  
 DVbitatur secundo. Vtrum ius gentium   sit naturale. Arguitur primo pro parte affirmatiua, ex dictis à Diuo Thoma, &   Aristotele  & Iurisconsultis. Nam Diuus  Thomas in  præsenti articulo expressè ait, Ius gentium  esse ius naturale consideratum secundum  aliquid quod inde sequitur: quanuis non sit  ius naturale priori illo modo qui communis erat brutis. Item Diuus Thomas in lectione. 10. libr. 5. Ethicorum capit. 7. Explicans Arist, dicit, quòd iuxta Aristotelem sententiam ius gentium comprehenditur sub naturali iure. Item Iurisconsulti vbi supra, hoc  ipsum videntur sentire: dum aiunt, quòd colere Deum, venerari parentes, ius gentium  est. Constat autem nihil naturalius esse rationali naturæ quam colere Deum, venerari parentes.
  
 Secundò arguitur ratione. Omne quod  colligitur per bonam consequentiam ex principijs moralibus ius naturale est, sed ius gentium colligitur ex huiusmodi principijs, ergo est ius naturale. Probatur maior, ex Diuo Tho. 1. 2. quæst. 95. art. 2.  & probatur etiam ratione, &  à simili, quoniam conclusio physica, quæ colligitur ex principijs physicis per bonam consequentiam pertinet ad  ordinem naturalis luminis, ergo conclusio  moralis quæ necessariò sequitur ex primis  principijs moralibus, pertinet ad ius naturale morale. Et confirmatur, quia omnia  præcepta decalogi vel ferè omnia sunt conclusiones primorum principiorum moralium, videlicet, bonum secundum rationem  est prosequendum, & malum fugiendum.  Item quod tibi non vis alteri ne feceris. Ex  istis colligitur, non esse furandum, non occidendum, &c. quæ sunt præcepta naturalia. Confirmatur secundo vehementius.  Nam simplicem fornicationem esse illicitam de iure naturæ est, & tamen non est primum principium: sed conclusio deducta  ex primo principio. Verbi  gratia, coniunctio maris  & fœminæ inter hominem naturaliter ordinatur, non solum ad generationem animalis, sed etiam ad debitam educationem  hominis qui est animal rationale. Sed quia  hoc sine perpetua coniunctione maris &   fœminæ commodè fieri non potest, quantum est ex natura rei: idcirco simplex fornicatio & varius concubitus dicitur esse contra ius naturale. Similiter & proportionabiliter cùm in hoc principio morali &   naturali, quod homines tenentur se ipsos sustentare inferatur necessariò, quod agri sunt colendi. Et rursus ex alia propositione certa  moraliter, videlicet, non possunt agri conuenienter coli nisi rerum diuisio fiat & earum appropriatio, eo quòd homines negligentes sunt in cultu communium bonorum. Cùm ergo ex dictis inferatur, quòd  fiat rerum diuisio, & fiant propria rerum  dominia, consequens est, vt hæc pertineant ad ius naturale. Constat autem, quod rerum diuisio dicitur esse de iure gentium, ergo ius  gentium ius naturale est.
  
   Tertiò arguitur. Si ius gentium esset ius  positiuum, sequitur quòd possit mutari, &   abrogari humana voluntate principis. Et  quanuis princeps peccaret abrogando, nihilo minus factum teneret. Sequela videtur manifesta, quia ius positiuum solum pendet ex legislatoris beneplacito. Consequens  tamen falsum est, quia in tali euentu nemo  condemnaret proprios dominos rerum qui  defenderent bona sua vel à principe vel ab  alijs qui intentarent illa vsurpare. Denique  arguitur, ius gentium apud omnes gentes  bene institutas custoditur & debitum esse  iudicatur: & si quis oppositum faciat iudicatur male facere, ergo nunquam humana constitutione sancitum est. Probatur consequentia, quia nullus princeps potuit toti mundo  legem ferre de huiusmodi iure seruando, ergo ius naturale est istius modi ius gentium.
  
 In hac difficultate dissoluenda sciendum   est, quòd Iurisconsulti distinguunt ius in ius  naturale & ius gentium asserentes ius naturale esse commune homini cum brutis, ius  autem gentium diffiniunt ex eo, quòd gentibus commune est, neque brutis competit. Et profecto quantum videtur, ius gentium diffiniunt & denominant non ex eo,  quòd à gentibus sit institutum, sed ex eo, quod   inuenitur in gentibus & non in brutis. Ex  quo colligitur, quòd nomine iuris gentium  includunt ius naturale, quod proprium est  rationalis naturæ, de quo loquitur Diuus  Thomas in tertia conclusione. Et simul etiam includunt ius gentium, quod gentes  stabilierunt, in quo & gentes conueniunt.  At vero Theologi nomine iuris gentium  in communi vsu loquendi excludimus ius  naturale, non solum quod est commune nobis cum brutis: sed etiam quod est proprium   rationalis naturæ. Similiter est æquiuocatio  in hoc nomine ius ciuile. Potest enim denominari ex eo, quòd vis illius iuris communis est ciuitatibus, vel ex eo, quòd à ciuitatibus vel earum principe institutum est.  Et in hac secunda significatione vtuntur  hoc nomine Iurisconsulti, in qua etiam significatione nos solemus appellare leges  regni, quæ ab ipso Rege regni institutæ sunt  eadem æquiuocatio potest esse in hoc nomine ius humanum, vt dicatur, vel quod    homines habent in vsu, vel quod homines  instituerunt.
  
 PRO decisione veritatis, sit prima conclusio. Ius gentium & ius humanum,  & ius ciuile, si priori modo accipiatur, commune est ad ius naturale proprium rationalis naturæ  & ad ius positiuum. Conclusio  probatur quantum attinet ad ius gentium,  ex doctrina Iurisconsultorum vbi supra asserentium diuinum cultum & venerari parentes esse ius gentium, cum tamen sit res  certissima, quòd hæc præcepta sunt maximè naturalia rationali naturæ. Similiter ijdem   Iurisconsulti, vt patet in. l. manumissiones.  ff. de Iustitia & Iure. aiunt seruitutes esse de  iure gentium. Et tamen etiam constat seruitutem introductam fuisse iure positiuo.  Cæterùm quantum ad ius humanum. Probatur conclusio, quòd vtroque modo conueniat. Etenim secundum Isidorum libro  Etymolog. capit. 2. quem citat Diuus Thomas artic. 1. argumento. 3. Ius differt ab eo  quod dicitur fas, eo quòd ius est inter homines ipsos: Fas autem erga Deum. Cum  igitur ius humanum, quod est inter homines, versetur circa æqualitatem ex natura  rei, & circa æqualitatem ex lege positiua:  consequens est, quòd ius humanum possit  esse etiam positiuum. Deinceps probatur  conclusio quantum attinet ad ius ciuile. Quoniam Arist. libr. 5. Ethicorum cap. 7. diuidit  ius politicum, quod constat esse idem atque   ciuile, in naturale & positiuum: quod ille  appellat legale, hoc est lege positum, ergo  ius naturale etiam positiuum continetur,  sub iure ciuili. Probatur secundo ratione eadem conclusio, quoniam ius gentium, &   ius humanum & ciuile in priori illa significatione nihil aliud importat, quàm ius illud quo vtuntur gentes vel homines vel ciues: sed gentes & homines & ciues vtuntur iure naturæ  & positiuo, ergo conclusio vera.
  
 Secunda conclusio. Ius humanum in secunda acceptione conuertitur cum iure positiuo: & sic diuiditur in ius gentium & ciuile. Hæc conclusio habet duas partes. Et  probatur prima. Ius humanum in priori significatione nihil aliud est quam ius ab homine constitutum, sed hoc ipsum dicitur ius    positiuum, quod homines posuerunt, ergo.  Altera pars conclusionis asseritur à D. Tho.  1. 2. quæst. 95. artic. 4. Vbi citat & explicat  Isidorum lib. 5. Etymolog. cap. 5. Quò circa aduertendum est, quod nulla est difficultas  in eo quod asseritur, ius ciuile contineri sub iure positiuo. Est enim ius ciuile quod populus seu ciuitas, seu princeps ciuitatum sibi  proprium constituit. Vt ait Isidorus vbi supra cap. 5. & Iurisconsulti vbi supra. Sed tota difficultas est in explicando, quomodo  ius gentium sit pars iuris positiui. Nihilominus probatur hoc multipliciter. Primo ex  Cicerone lib. 2. de Inuentione cap. 5. Vbi ait  rerum diuisionem tribuendam esse iuri positiuo. At rerum diuisio introducta est iure  gentium, ergo ius gentium positiuum est.  Quòd autem hoc intelligat Diuus Thomas patet ex. 1. 2. quæst. 94. art. 5. ad tertium. Vbi  ait, rerum diuisionem & seruitutem non  esse introductas à natura, sed per hominum  rationem. Cæterùm quod ex doctrina Diui Thomæ potest afferri in oppositum in  hoc articulo leue est. Etenim in corpore articuli, & in responsione ad argumentum, solum  negat ius gentium pertinere ad ius naturæ   priori illo modo: vt brutis commune est.  Cæterùm cum dicit pertinere ad ius naturæ: posteriori modo loquutus est in gratiam   Iurisconsultorum, qui nomine iuris gentium  intellexerunt, quo gentes vtuntur. Quapropter æquiuocatio est in ipso nomine ius gentium. Nec Diuus Thomas sibi contrarius est:  quoniam in hoc articulo loquutus est more Iurisconsultorum: accipiens nomen iuris gentium prout commune est naturali &   positiuo. At vero in. 1. 2. loquutus est de iure gentium prout distinguitur ab omni iure naturali, non solum ab illo quod dicitur  esse commune homini cum brutis, sed etiam à iure naturali proprio rationalis naturæ, quo pacto ferè semper sumitur apud  Theologos, & ita dicit Turrecremata super  distinct. 1. decreti capit. ius autem. quòd ius  gentium pertinet ad ius positiuum. Ratione vero probatur conclusio, quantùm ad  istam secundam partem: quoniam ea quæ   iure naturæ præcipiuntur vel prohibentur,  sunt vel per se bona, vel per se mala. Sed non   omnia de iure gentium, sunt huiusmodi, ergo non omnia sunt de iure naturæ. Probatur  minor. Nam rerum diuisio, quæ de iure gentium dicitur, non est per se bona: neque rursus communis rerum possessio est per se mala, ergo ius gentium non præcipit quæ per  se sunt bona vel per se mala. Antecedens probatur, quia legitur in Actibus Apostolicis,  quod fidelibus in primitiua ecclesia erant omnia communia: quod perfectissimæ charitatis signum erat. Nam distribuebatur vnicuique prout cuique opus erat. Sicut modo in religionibus approbatis & reformaris omnia  sunt communia. Deinde probatur conclusio ex differentia inter ius naturæ  & inter ius  gentium  & ius ciuile positiuum. Etenim quod  est ius naturæ vel est principium per se notum vel conclusio quæ ex illo per necessariam consequentiam colligitur. At vero ea  quæ introducta sunt iure gentium neque sunt  principia per se nota: neque ex illis per necessariam consequentiam deducuntur, quanuis colligantur per consequentiam  usque adeo  probabilem & vtilem humanæ societati, vt  nullæ sint nationes, quæ talem consequentiam non admittant. Sint exempla vtriusque iuris, naturalis quidem: in illo principio: quod  tibi non vis: alteri ne feceris, & in illa conclusione, non est furandum, non falsum testimonium dicendum. Exemplum verò iuris  gentium, in illa conclusione, rerum diuisio facienda est: propria dominia distribuenda:  quæ quidem non est principium per se notum,  sed conclusio, quæ colligitur ex alijs principijs, scilicet, agri sunt colendi ad sustentationem humanæ vitæ, & pacem Reipublicæ   seruandam. Ex quibus ita licet colligere  sub sumendo, scilicet, sed supposita hominum malitia, neque agri communes commodè colerentur, neque pax in republica  retineretur, ergo expedit, vtrerum diuisio  fiat. Iam vero ius ciuile positiuum illud  est, quod minorem habet conuenientiam  quam ius naturale: & ideo minus commune est gentibus: quanuis habeat aliquam conuenientiam cum iure naturali. Cuius exemplum sit in illa lege Hispaniæ, quòd fures  suspendantur, quæ sequitur ex illo principio malefactores sunt puniendi. Non tamen   per necessariam consequentiam, sed per conuenientem regno Hispaniæ.
  
   Tertia conclusio. Ius gentium est quasi  medium affinitatem habens cum iure naturali & ciuili positiuo: quoniam cum iure naturali conuenit. Primo in hoc quòd neutrum  ius oportet esse scriptum. Secundo conueniunt in hoc quòd ad sui promulgationem  non requiritur conuocatio hominum: sed  in omnibus nationibus absque præcone acceptatur. Tertio, quia ius gentium habet modum iuris naturæ: quia ius naturæ est principium vel conclusio necessaria. At vero ius  gentium est quasi modus quidam maximè necessarius, vt ius naturæ seruetur. Quarto conueniunt in hoc, quòd ius naturæ  & ius gentium vbiq́ue apud omnes gentes custoditur: etsi oppositum fiat, omnes iudicant  malè fieri. Cæterum quanuis ius gentium  conuenientiam habeat cum iure ciuili positiuo: tamen multum differt ab illo. Vt videbimus in sequentibus. Quapropter absolutè loquendo nomine iuris positiui, non solemus intelligere ius gentium propter affinitatem quam ius gentium habet cum iure  naturali.
  
 Nihilominus sit quarta conclusio, ius gentium possibile est abrogari ex humano beneplacito, ita vt etiam si culpabiliter fiat talis abrogatio, facta tamen teneat. Explicatur  hæc conclusio. Si Rex Hispaniarum vellet modo abrogare rerum diuisiones in suo Regno  & de consensu Regni: quanuis notabiliter  mortaliter peccaret contra bonam gubernationem Regni, tamen facta abrogatio valeret, & omnia essent communia: neque  quisquam aliquid proprium possideret. Hæc  conclusio est Magistri Soto libro. 3. de Iustitia & iure, quæst. 1. artic. 3. Vbi ait, esse  quædam de iure gentium ita necessaria ad  humanum conuictum, vt dispensare in illis non liceat. Imo forsan dispensatio facta  esset irrita. Exemplum ponit in rerum diuisione. Veruntamen ille potest intelligi, si  sola Principis authoritate fiat dispensatio  absque consensu Regni. Etenim quanuis  Regnum dicatur transferre in Regem totam suam authoritatem, tamen hoc intelligitur seruatis seruandis non solum iure naturali, sed etiam iure quod commune est  omnibus gentibus: idcirco nos diximus de  consensu regni. Nunc igitur probatur conclusio. Ius gentium est positiuum eo modo, quo diximus, sed de ratione intrinseca  iuris positiui est, vt sicut ex hominum beneplacito & constitutione constat, ita ex eodem possit abrogari, ergo &c. Probatur minor, ex Aristot. libr. 5. Ethicorum capit. 7.   & confirmatur à simili. Nam ius ciuile propterea potest abrogari: quia vim habet ex  hominum beneplacito, etiam si abrogatio  malè fiat, ergo proportionabiliter poterit  abrogari ius gentium ex beneplacito Principis & Regni, quorum interest gaudere iure gentium, & in eorum potestate est renuntiare tali iuri. Probatur conclusio secundo, & intendimus ostendere, quòd etiam ius gentium possit in aliquo euentu  abrogari. Et est argumentum. Ea quæ sunt  de iure gentium non sunt per se bona: neque ea quæ iure gentium prohibentur per  se mala ita, quin pro loco &  tempore possint  variari, ergo non solum abrogatio facta tenebit: sed etiam erit licita aliquando. Explicatur & confirmatur ista ratio. Quoniam  rerum diuisio & proprietas dominiorum,  quæ iure gentium dicitur introducta, iustissimè  & sanctissimè olim in primitiua ecclesia: & nunc in religionibus locum non  habet. Non igitur vniuersaliter est per se bona rerum diuisio. Probatur consequentia:  quoniam ea quæ sunt per se bona & iure naturæ obligant, nunquam desinunt obligare propter perfectionem communitatis. Hoc  dixerim quasi respondens tacitæ obiectioni. Poterat enim aliquis obijcere, quòd reddere depositum est iustum naturale: & tamen in aliquo euentu non est licitum reddere depositum, vt in superioribus dictum  est. Ergo non obstat quominus ius gentium sit ius naturale & per se bonum, quòd  in aliquo euentu non sit seruandum. Cui  obiectioni responsum est in hoc quòd diximus, quòd per se bonum non desinit obligare propter perfectionem communitatis.  Imo gratia & sanctitas & charitas perficit  naturam. Est aliud exemplum, quoniam  seruitus eorum, qui capiuntur in bello iusto, iure gentium introducta est, sed in hoc  iure mutationem fecit ecclesia, vt Christiani quantumlibet in bello iusto caperentur  non sint serui. Et hoc in fauorem Euangelij & baptismi, ergo quæ sunt de iure gentium non pertinent ad ius naturæ, alias ecclesia non haberet authoritatem circa illa immutanda. Ex hac doctrina sequitur, quòd Sarraceni qui capti sunt in  bello Granatensi vltimo, ante annos viginti meritò potuerunt in seruitutem redigi  in pœnam Apostasiæ  & rebellionis à fide  Catholica. Ratio huius est, quia quemadmodum in fauorem Euangelij statutum  est ab Ecclesia: Vt Christiani non possent  fieri serui; Ita etiam in pœnam Apostatantium, & rebellantium reuocari potuit illa  gratia & permitti, vt ius gentium erga huiusmodi rebelles exerceretur. Eo vel maximè: quòd ipsi Sarraceni quos ex nostris bello capiebant in seruitutem redigebant &   vendebant. Accessit etiam ad iustificationem huius negotij authoritas Pij Quinti, &   Catholici Regis Philippi Secundi, quorum  consensu huiusmodi Sarraceni in seruitutem sunt redacti. Habemus itaque ex prædictis, quòd ius gentium non est ex natura  sua immutabile: quin potius aliquando potest licitè mutari. Aliquando vero tametsi licitè non abrogetur: tamen abrogatio facta valet, dum modo fiat de consensu Principis & populi sibi subditi. Cæterùm Rex  Hispaniæ non poterit abrogare ius gentium,  quod sibi commune est cum Rege Galliæ.  Verbi  gratia, quòd tempore belli legati vtriusque  Regis pacificè recipiantur. Hoc enim ius  gentium est, quod colligitur ex illo principio, quòd pax & tranquillitas Reipublicæ   est finis belli, Legati autem negotium pacis  agere præsumuntur: ergo audiendi sunt in pace. Item  etiam, quia bellum indicitur per sententiam   Principis contra aliam rempublicam. Ergo sicut in sententia forensi audiendus est  reus si vult audiri: multò magis in sententia  contra aliam Rempublicam audire oportet iustificationem, vel satisfactionem quam   intendit Regnum illud ad euitanda mala  quæ ex bello sequuntur. Dicimus ergo, quod   ius illud de pacificè recipiendis legatis, non  potest abrogari ab vno Principe sine consensu alterius. At verò de consensu vtriusque partis poterit abrogari.
  
 Ad argumenta vero proposita in principio dubij, respondetur ad primum quod    desumebatur ex illis testimonijs. Respondetur, quòd in illis est sermo de iure gentium  in priori acceptione & significatione prout  in prima conclusione explicatum est.
  
 Ad secundum argumentum respondetur negando minorem. Si intelligatur quod ius  gentium per necessariam consequentiam  colligitur ex principijs naturalibus. Et per  hoc patet ad primam confirmationem. Ad  secundam confirmationem respondetur simplicem fornicationem esse illicitam, iure naturali certissimum est. Et oppositum contrariatur fidei Catholicæ quanuis corruptis  & vitiosis hominibus non omnibus appareat necessitas consequentiæ ex principijs  per se notis lumine naturali: tamen tenentur se subijcere sententiæ doctiorum & studiosorum, qui iudicant de necessitate consequentiæ  & condemnant simplicem fornicationem tanquam legi naturali contrariam.  At vero diuisio rerum non colligitur absolutè per euidentem consequentiam, &   quamuis peccatu esset abrogare tale ius, tamen   de consensu partium abrogatio facta valet.
  
 Ad tertium respondetur, quòd iam diximus quòd Princeps absque consensu populi  non potest abrogare ius gentium de rerum  diuisione.
  
 Ad vltimum negatur consequentia. Ad  probationem respondetur, quod non opus est,  quod aliquis singularis Princeps totius orbis legem tulerit de iure gentium: sed sufficit, quod   ex beneplacito communi hominum & ex  consuetudine tale ius fuerit introductum  tanquam maximè  conueniens cum iure naturali.  Et certè argumentum probat, quòd ius gentium magnam habet affinitatem cum iure  naturali.



  
 ARTICVLVS IIII.   ¶  Vtrùm debeat specialiter distingui ius paternum & dominatiuum.
  

 AD Quartum sic procedi{
         Infra. quaestio. 58. art. 7. ad 3. & 2. dist. 44. q. 2. ar. 1. co. & 5. Ethico. lec. 11.        
}tur. Videtur quod  non debeat  specialiter distingui ius paternum & dominatiuum. Ad iustitiam enim pertinet reddere vnicuique quod suum est, vt dicit †{
         Libr. 1. de officijs. ca. 24. circa finem to. 1. Art. 1. huius quæst.        
} Ambros. in. 1. de Officijs. Sed ius est obiectum iustitiæ: sicut † dictum est.  Ergo ius ad vnumquenque æqualiter pertinet: & sic non debet distingui specialiter ius patris & domini.
  
 ¶ 2 Præterea, Ratio iusti est lex:  vt †{
         Arti. 1. ad primum.        
} dictum est. Sed lex respicit commune bonum ciuitatis & regni: vt  suprà  †{
         1. 2. q. 90. artic. 2.        
} habitum est. Non autem respicit bonum priuatum vnius personæ, aut etiam vnius familiæ. Non  ergo debet esse aliquod speciale ius  vel iustum dominatiuum vel paternum, cum dominus & pater pertineant ad domum, vt dicitur in. 1.  †{
         Cap. 3. tomo. 5.        
}  Politic.
  
 ¶ 3 Præterea, Multæ aliæ sunt  differentiæ graduum in hominibus, vt puta quod quidam sunt milites, quidam sacerdotes, quidam  principes. Ergo ad eos debet aliquod speciale ius vel iustum determinari.
  
 SED contra est, quod †{
         Lib. 5. ca. 6. circa finem to. 5.        
}  Philosophus in. 5. Ethic. specialiter à iusto  politico distinguit dominatiuum  &   paternum, & alia huiusmodi.
  
 RESPONDEO dicendum,  quòd ius, siue iustum dicitur per commensurationem ad alterum. Alterum autem potest dici dupliciter.  Vno modo quòd simpliciter est alterum sicut quod est omnino distinctum: sicut apparet in duobus hominibus, quorum vnus non est sub  altero, sed ambo sunt sub vno principe ciuitatis. Et inter tales secundum †{
         Lib. 5. ca. 6. circa finem to. 5,        
}  Philosophum in. 5. Ethic. est  simpliciter iustum. Alio modo dicitur aliquid alterum non simpliciter,    sed quasi aliquid eius existens. Et  hoc modo in rebus humanis filius  est aliquid patris: quia quodammodo est pars eius, vt dicitur in. 8.  †{
         Lib. 8. ca. 12. to. 5.        
}  Ethic.  & seruus est aliquid domini:  quia est instrumentum eius, vt dicitur in. 1.  †{
         Lib. 1. Politic. ca. 3. & 4. to. 5        
}  Polit. Et ideo patris ad filium non est comparatio, sicut ad  simpliciter alterum. Et propter hoc  non est ibi simpliciter iustum, sed  quoddam iustum, scilicet paternum:  & eadem ratione, nec inter dominum &  seruum, sed est inter eos dominatiuum iustum. Vxor autem,  quanuis sit aliquid viri, quia comparatur ad eum sicut ad proprium  corpus, vt patet per Apostolum ad  Ephes. 5. tamen magis distinguitur  à viro quàm filius à patre, vel seruus  à domino. Assumitur enim in quamdam  socialem vitam matrimonij. Et  ideo: vt †{
         Lib. 5. Ethic. ca. 6. in fine, tomo. 5.        
} Philosophus dicit inter virum & vxorem plus est de ratione  iusti, quam inter patrem & filium,  vel dominum & seruum: quia cùm  vir & vxor habeant immediatam  relationem ad domesticam communitatem, vt patet in. 1.  †{
         Libr. 1. ex ca. 3. elicitur, & ex vlti. to. 5.        
}  Politic.   ideo inter eos non est etiam simpliciter politicum iustum, sed magis  iustum œconomicum.
  
 AD Primum ergo dicendum,  quòd ad iustitiam pertinet reddere ius suum vnicuique: supposita  tamen diuersitate vnius ad alterum.  Si quis enim sibi det quod sibi debetur, non propriè vocatur hoc iustum: & quia quod est filij, est patris,  & quod est serui, est domini: ideo  non est propriè iustitia patris ad filium, vel domini ad seruum.
  
   AD secundum dicendum, quod filius inquantum filius, est aliquid patris:  & similiter seruus inquantum  seruus, est aliquid domini. Vterque tamen prout consideratur, vt quidam homo, est aliquid secundum  se subsistens ab alijs distinctum. Et  ideo inquantum vterq́ue est homo,  aliquo modo ad eos est iustitia. Et  propter hoc etiam aliquæ leges dantur de his quæ sunt patris ad filium,  vel domini ad seruum. Sed inquantum vterq́ue est aliquid alterius, secundum hoc deficit ibi perfecta ratio iusti vel iuris.
  
 AD tertium dicendum, quòd  omnes aliæ diuersitates personarum,  quæ sunt in ciuitate, habent immediatam relationem ad communitatem ciuitatis & ad principem ipsius:  & ideo ad eos est iustum secundum perfectam rationem iustitiæ. Distinguitur tamen istud iustum secundum diuersa officia. Vnde dicitur  ius militare, vel ius magistratuum,  aut sacerdotum: non propter defectum à simpliciter iusto, sicut dicitur ius paternum &  dominatiuum,  sed propter hoc quòd vnicuique conditioni personæ, secundum  proprium   officium aliquid proprium debetur.

  

 SVMMA ARTICVLI.
  
 PRima conclusio. Inter ciues, quorum  neuter est sub potestate alterius vterque tamen sub vnius Principis, est iustum simpliciter. Ratio huius est, quia simpliciter est  iustum ad alterum.
  
 Secunda conclusio. Inter patrem &  filium   non est iustum simpliciter, sed iustum quod  dicitur paternum: & inter dominum & seruum non est etiam iustum simpliciter, sed  iustum dominatiuum.
  
  Tertia conclusio. Neque inter virum &   vxorem est simpliciter iustum politicum:  est tamen potior ratio iuris quàm inter patrem &  filium: quæ dicitur œconomica. Ratio primæ partis est, quia vir & vxor non ordinantur immediatè in bonum commune  Reipublicæ. Ratio secundæ partis, quia potissimum coniunguntur, vt socij ad exercendum maritale consortium.

  
 COMMENTARIVS.
  
 DVbitare possemus qualiter Aristo. &   Diuus Thom. loquentes de iusto simpliciter, ponunt illud solum in conciuibus  sub eodem principe. Nam profecto inter  homines diuersorum regnorum est iustitia  simpliciter, vt inter Gallos & Hispanos, inter quos & exercentur contractus iusti. Respondetur breuiter, quòd Diuus Thom. &   Aristot. loquuntur de iusto legali, non per  hoc volentes excludere iustum naturale,  quod est inter homines diuersorum regnorum, quod est iustum simpliciter.
  
 DVbitatur circa secundam  conclusionem,  de veritate illius & arguitur pro parte  negatiua. Primo, inter patrem & filium est  vera amicitia, ergo est propriè iustum. Antecedens est D. Tho. 2. 2. quæst. 24. arti. 8. &   infra.  Consequentia vero probatur, quia sicut  iustitia &  iustum est ad alterum, ita amicitia. Secundo, inter patrem &  filium in diuinis est iustitia propriè, ergo & in humanis. Antecedens patet ex D. Tho. 3. par. q. 1. artic. 3. Vbi  dicit, quod filius satisfecit patri de rigore iustitiæ. Consequentia vero probatur. Nam filius  in diuinis magis vnum est cum patre & magis  de substantia patris quam filius in humanis.
  
 Tertiò arguitur. Inter hominem  gratum  &   Deum est simpliciter iustum, licet homo gratus  sit filius adoptiuus & seruus Dei, ergo. Antecedens patet ex D. Tho. 1. 2. q. 114. Vbi ponit meritum simpliciter inter hominem &   Deum. Et confirmatur. Nam inter hominem conditum in puris naturalibus &  Deum   authorem naturæ est meritum: vt docet D.  Thom. 1. 2. quæst. 114. Ergo multo magis  reperietur iustum inter filium naturalem  genitum à patre.
  
 Quartò. Inter filium emancipatum & patrem est iustum simpliciter, ergo inter filium    dum est sub tutela parentum. Antecedens  patet. Nam inter illos sunt contractus ciuiles  emptionis & venditionis, in quibus simpliciter est iustum. Consequentia vero probatur.  Quia quando filius emancipatur, non desinit esse aliquid patris per naturam aut ex substantia illius genitus, sicut antea, ergo, &c.  Et confirmatur. Nam quanuis filius sit genitus à patre, & dependeat in fieri: tamen non  dependet in conseruari: sed per ipsum conseruatur suppositum distinctum existens:  eo vel maxime quòd semen non est aliquid  de substantia patris sed superfluum quoddam.
  
 Quinto sequeretur, quod eadem ratione inter duos fratres non esset propriè  iustum. Consequens est falsum, ergo &c. Sequela patet,  quia etiam  vterque est aliquid patris, sicut dextera & sinistra est aliquid hominis, ergo &c.
  
 Sextò. Inter patrem & filium est ius naturale, ergo est simpliciter ius. Consequentia patet, quia ius naturale est membrum simpliciter iuris, ergo vbi illud reperitur, reperietur iustum simpliciter. Antecedens vero  patet, quia inter se commensurantur secundùm absolutam rationem: &  etiam quia si filius  occidat patrem, maximè læditur ius naturæ.
  
 Caietanus in hoc articulo non solum dicit, quòd inter patrem & filium formaliter  non est iustum simpliciter: verum etiam quod   inter eosdem secundùm quod homines, non est  tale ius: & probat ex D. Tho. hic ad secundum. vbi distinguens patrem à filio, qua ratione sunt diuersi ordinis, dicit quòd quodammodo est inter illos iustum, ergo non  simpliciter. Et eiusdem sententiæ videtur  esse Soto de iustitia & iure lib. 3. q. 1. art. 4.  &   multi ex magistris. Pro huius explicatione  supponendum est primò, quod ad iustum simpliciter requiruntur tres conditiones. Prima, quod sit  ordo ad alterum. Secunda, quòd sit debitum simpliciter. Et tertia, quod sit æqualitas. Secundo est  supponendum, quod simpliciter, dupliciter dicitur. Primò prout distinguitur contra secundum quid aut metaphoricum, qualiter homo  viuus dicitur simpliciter homo ad differentiam hominis picti. Alio modo simpliciter dicitur aliquid quod omnibus modis est tale.  Distinctio ista est Arist. 2. Topic. in fin. lib.   Et ea vtitur D. Tho. 3. p. q. 50. art. 5.  & possumus addere tertium modum quo aliquid dicitur simpliciter. Videlicet, quando dicitur tale absque aliqua dependentia: quomodo Deus  solus dicitur ens & bonus simpliciter. Et  proportionabiliter possumus distinguere  triplicem modum quo aliquid dicitur secundum quid. Primò, quia per metaphoram &   non verè dicitur, Verbi gratia, pictura dicitur homo.  Secundò, quia licèt verè  & propriè dicatur  tale, non sufficit tamen denominare totum. Sicut album quod dicitur de AEthiope secundum   dentes. Et tertio per hoc quod aliquid dicitur  dependenter, qualiter accidens  secundum quid est ens.
  
 Prima conclusio. Non est iustum simpliciter  inter patrem &  filium: si simpliciter dicatur illud quod omnimodo est tale. Hoc patet ex  Arist. 5. Ethic. ca. 6. Et ex D. Tho. in præsenti. Et probatur ratione illius. Nam filius non est  simpliciter alter à patre, idest, non omnimodo diuersus, ergo ius inter illos non est simpliciter omnibus modis. Antecedens patet ex  Arist. vbi supra. & 8. Ethic. c. 11. Et 1. Polit.  c. 3. &. 1. œconomic. c. 5. Præterea, quia inter  patrem &  filium  non est æqualitas simpliciter.  Haec autem requiritur ad ius simpliciter. Antecedens est Arist. 8. Ethic. cap. 14. Et consequentia est manifesta, quia si deficit aliqua  conditio iusti simpliciter: iustum quod ibi  reperitur, non erit omnimodo tale. Tandem  probatur, quoniam ad virtutem pietatis pertinet reddere parentibus debita, vt Theologi conueniunt. Pietas verò  non est iustitia simpliciter sed pars potentialis iustitiæ, ergo inter  patrem &  filium  non est iustum omnimodo. Etenim si iustum simpliciter esset: esset subinde  simpliciter iustitia seruans tale ius: ac proinde non ad pietatem pertineret talis actus.
  
 Secunda conclusio. Nihilominus simpliciter est iustum inter illos, idest, verè  & propriè  &  non metaphoricè. Conclusio ista colligitur ex D. Tho. quæst. seq. art. 2. quem locu interpretans Magist. Soto lib. 3. de iustit.  q. 2. art. 2. expressè tenet nostram sententiam.  Probatur primo ratione. Nam inter illos propriè  & verè est debitum &  æqualitas & habitudo ad alterum prout sufficit ad verum ius, ergo propriè  & verè est ius. Consequentia patet,  quia solum illa tria sunt de essentia iuris proprij.  Antecedens verò per singula probatur primò,  omnium  sententia est debitum maxime filij ad patrem: patris autem ad filium vel est debitum vel aliquid altius. Quòd vero sit æqualitas saltim  moralis. Probatur. Quia ad æqualitatem  moralem sufficit commensuratio proportionalis. Hæc verò est filij ad patrem, ergo  &c. Maior patebit quæstione sequenti. Minor probatur. Nam filius verè  & propriè   reddit patri debitum proportionale, quod  ex præcepto iuris paterni debet. Etenim certum est filium probum implere omnia præcepta ad quæ tenetur ex vi iuris paterni, eo  modo quo potest, ergo inter illos est æqualitas proportionalis. Quàm vt commodiùs  intelligamus supponendum est, quòd æquale dicitur dupliciter. Vno modo absolutè:  quod contingit in commutationibus emptionis & venditionis. Alio modo secundùm proportionem, vt cum quis non reddit  quod absolutè debet, reddit autem quod  potest & ad quod tenetur hic & nunc, Verbi gratia,   debens mille & reddens centum quia non  plus habet. Et quanuis vtraque æqualitas conueniat in hoc quòd exercens illam impleat  præceptum: est tamen discrimen, quòd qui  æqualitate absoluta adimplet præceptum,  manet omnino liber. AEqualitate vero proportionali adimplens præceptum, manet  liber hic & nunc: non tamen absolute. Vnde si venerit ad meliorem fortunam, & diues factus fuerit, tenebitur plenum debitum  soluere. Et hoc modo est æqualitas inter patrem &  filium, & redditio æquiualentis proportionalis. Quod vero hæc æqualitas sit  ad alterum prout sufficit ad iustitiam; Probatur. Quia taliter pater & filius sunt diuersi etiam formaliter, quòd inter illos potest esse actio & passio etiam moralis, ergo  sufficienter filius est alter à patre. Antecedens patet ex argumentis in principio positis. Consequentia vero probatur ex Diuo Thoma quæstione sequenti, artic. 2. Vbi  explicans quid requiratur ad iustum verum & proprium, solùm dicit requiri illam diuersitatem quæ sufficit ad actionem  & passionem. Et confirmatur. Nam hac  ratione dicit D. Thom. quod inter partes  eiusdem hominis est solum iustitia metaphoricè, quia non est actio & passio inter  illas quasi inter diuersa supposita: sed quasi  inter instrumenta eiusdem operantis. Cum  ergo filius & pater qualitercunque considerentur sunt supposita & personæ inter  quas est passio & actio, verè  & propriè   erit habitudo & commensuratio ad alterum. Et denique conclusio probatur. Quia  D. Thomas & Aristot. ideo non ponunt  ius simpliciter inter patrem & filium, quia  non immediatè respiciunt bonum commune: bene tamen mediate. Quod vero  mediatè respicit aliquam rationem communem verè  & propriè est tale.
  
 Tertia conclusio. Iustum inter patrem  & filium non reperitur perfectum. Probatur. Quia non perfecte reperiuntur omnes conditiones iusti. Non enim perfectè   & omnino filius est alter neque perfecte  reddit æquiualens, ergo, &c. Ex quo sequitur quòd non dicitur iustum istud sine  dependentia & habitudine. Imo vero dependet & respicit per se iustum ciuile: non  tamen ita quòd ratio iuris analoga sit. Secundò sequitur, quòd diuiditur optimè   ius in ciuile, paternum, & dominatiuum, tanquam in membra formaliter diuersa. Tertiò sequitur, quòd proportionabiliter sentiendum est de iure inter seruum & dominum, inter virum & vxorem:  atque inter patrem & filium loquuti sumus,  supposita differentia quam ponit D. Tho.  in articulo, quæ amplius patebit solutionibus argumentorum.
  
 AD primum argumentum respondetur, quòd amicitia quæ est charitas,  proprie est inter patrem & filium: quia illa  immediate & per se respicit Deum, ac subinde coniungit omnes homines qui ordinantur ad Deum. Verumtamen loquendo  de amicitia naturali, illa non proprie reperitur inter patrem & filium. Quia pater quando diligit filium amat illum quasi seipsum  & non distinctum à se. Inter verò seruum  & dominum multò minus est amicitia ista:  quia dominus diligit seruum propter commodum proprium, quod est contra rationem amicitiæ. Seruus vero diligit dominum   amore quodam seruili &  multum inæquali.  Similiter inter virum & vxorem licet maior ratio amicitiæ reperiatur: quàm inter  prædictos, tamen adhuc non est propriè amicitia, quia semper vir diligit tanquam caput,  vxor vero diligit tanquam subiecta. Quocirca non est inter illos æqualitas amicitiæ.
  
 Ad secundum respondetur, quòd inter  patrem & filium in diuinis non est iustum:   quia non est debitum propriè. Nihilominus difficultas est de filio secundùm quod  satisfacit in natura assumpta, qualiter videlicet sit satisfactio ad alterum. Quidam enim  explicant per hoc quòd satisfacit patri, qui  alius est. Alij verò per hoc quòd satisfacit  Deo qui in alijs personis à filio reperitur.  Nihilominus istæ solutiones non explicant qualiter filius satisfaciat de iustitia sibi ipsi.  Vnde alij dicunt quòd verbum vt sustentans naturam humanam, habet rationem formalem alterius suppositi, saltim formaliter.  Neque ista solutio mihi placet, quia constituit diuersitatem ex natura rei in Christo  Domino inter suppositum diuinum & humanum. Igitur respondeo dupliciter ad argumentum quod procedit etiam de filio  sibi ipsi satisfacienti. Primò, quòd licet non  sit alter omnino, nihilominus tamen in rigore satisfacit: quia rigor iustitiæ non attenditur ex omnimoda & rigurosa diuersitate  suppositorum: sed ex solutione debiti æqualis omninò, & ex proprijs, sicut filius exoluens patri centum quæ debet, de rigore satisfacit, licet non sit omnimoda diuersitas  inter illos. Secundò respondetur, quòd in  iustitia requiritur diuersitas satisfacientis,  ea solum quæ sufficit, vt inter satisfacientem & cui fit satisfactio sit actio aut passio  moralis. Et quia in Christo Domino taliter facta est coniunctio naturarum quòd ratione vnius potest habere actionem ad seipsum in alia natura, perinde ac si essent  in diuersis suppositis; Consequenter est diuersitas quæ sufficit ad actiones morales,  cuiusmodi est satisfactio rigurosa. Exemplum horum omnium est in obedientia  quam Christus in humana natura exercet  in ordine ad suppositum diuinum. Verè   enim & propriè obedit Deo licèt à Deo  non distinguatur.
  
 Ad secundum de merito respondetur,  quòd nullo modo Deus dicitur obligari ex  iustitia commutatiua respectu creaturarum:  quia nullo modo est debitor. De quo. 1.  parte, quæstio. 21. diximus. Nihilominus  tamen opus meritorium dicitur de iustitia    commutatiua exigere præmium quia inter  se proportionantur, quia tamen istud meritum est à Deo liberè donante gratiam,  consequenter non facit Deum debitorem  respectu nostri. Vnde August. ait; "Factus  est omnium redditor nulli debens".
  
 Ad quartum respondetur, quòd inter filium emancipatum & patrem, ita reperitur  iustitia sicut inter alios ciues. Nihilominus  tamen debitum naturale ad quod tenetur  filius etiam emancipatus, quia contrahit naturam ex patre non potest satisfacere ad æqualitatem. Vnde semper manet cum obligatione honorandi parentes & illos alendi si  graui laborent necessitate. Ad confirmationem respondetur, quòd filius habet duo.  Primum quòd sit ex patre. Secundum quòd  fiat & conseruetur suppositum diuersum  ab illo. Ex prima consideratione filius habet quandam vnitatem cum Patre non solum physicam sed moralem. Quare ab Aristot. dicitur aliquid patris. Et in Scriptura  filius appellatur fructus parentum, quia est  quasi fructus arboris non omnino diuersus  ab illo, & licet ex hac parte deficiat à ratione iustitiæ rigurosa: fundat tamen illam in  secunda consideratione, qua videlicet consideratur vt diuersum suppositum.
  
 Ad quintum respondetur quòd in opinione Iurisconsultorum inter fratres qui  viuunt sub tutela parentum non est proprie ius. patet in. l. frater à fratre. ff. de condictione indebiti. Nihilominus tamen nos intimius considerantes hanc rem, propriè  &   verè ponimus ius licet imperfectè.
  
 Ad sextum respondetur, quòd variatur  appellatio in prima consequentia, quando  enim dicitur est iustum naturale simpliciter. Simpliciter, applicat suum significatum  ad naturale. Et sensus est, ius quod reperitur  inter patrem & filium est naturale simpliciter. In consequenti vero applicat ad iustum. Et sensus est inter patrem & filium  est ius perfectum.
  
 Ex his facile intelligitur modus loquendi D. Thom. in articulo, quando videlicet  loquens de iure paterno, dicit non esse simpliciter, sed quodammodo. Illud quodammodo,  non est dictio diminuens veritatem  &  proprietatem iuris: sed explicans deficientiam  cuiusdam     perfectionis: vt explicatum est. Et hoc colligo ex solutione ad secundum, quem locum  Caiet. adducit contra nostram sententiam.  Nam dicit, quòd inter patrem & filium vt  homines sunt, est iustum quodammodo.  Et quidem certum est in opinione omnium   quòd inter illos secundùm quòd homines  vere est iustum, ergo illud, quodammodo,  non dicit deficientiam proprietatis.
  
 DVbitatur circa tertiam conclusionem;  Vtrùm ius quod reperitur inter virum & vxorem sit perfectiori modo ius,  quam quod est inter patrem & filium. Pro  parte negatiua arguitur primo. Iustum istud  est œconomicum, ergo non ita est perfectè   iustum sicut ius paternum. Oeconomicum  enim solùm respicit iustum vnius domus.
  
 Secundò. Maior vnitas est vxoris & viri  quam filij & patris, ergo minus est de rigore iusti. Consequentia patet ex D. Thom. in  artic. Et antecedens probatur Genes. 2.  "Propter hanc relinquet homo patrem & matrem, & adhærebit vxori suæ."
  
 Pro explicatione sciendum est, quòd vir  & vxor considerantur dupliciter. Primò in  ordine ad vsum matrimonij. Secundò in ordine ad regimen domus. Dico ergo quòd  si considerentur primo modo: magis iustum   est & reperitur inter vxorem & virum quam   inter filium & patrem. Probatur. Quia est  æquiualens traditio corporum, vt patet. 1. Corinth. 7. Vir potestatem non habet sui corporis sed vxor: vxor non habet potestatem  sui corporis sed vir: Nolite fraudari inuicem.  Secundò dico. Ad regimen si attendamus:  minus est iusti inter illos, quam inter Patrem & filium. Patet 1. Corinth. 11. vbi vir  appellatur caput vxoris. Quocirca maximam inæqualitatem inter se habent: eo vel  maxime quòd vxor subdita est totaliter viro. Vnde Genes. 2. dicitur; "Educta de costa  viri." In quo non solum denotatur quòd homines inde procedentes mutuam deberent  inter se habere dilectionem: quia ab hominis vnius principio descendunt, vt ait August. 11. de Ciuit. cap. 21. sed etiam denotatur  qualiter vxor subdita debeat esse viro. Etenim non ex capite viri educta est, quia non   habebat æqualitatem cum capite: neque ex  pedibus, quia non seruiliter subditur viro:    sed ex costa, quae media est, & circa cor. Vbi  & amor & media subiectio denotatur.
  
 Ex his sequitur, quòd vir non habeat simpliciter ordinariam potestatem erga vxorem: habet tamen illam in ijs quæ pertinent  ad regimen domus. Vnde aliquando poterit illam aliqualiter punire, irritare vota illius, & similiter irritare omnes contractus,  quos illa fecerit, etiam circa facultates suæ   dotis.
  
 Ad primum, aliqui dicunt ius œconomicum secundùm quid appellari ius. Et ita  videntur sibi colligere ex Diuo Thoma in  vltimis verbis articuli. Mihi tamen videtur  quòd licet secundùm præcisam rationem  qua œconomicum est, sit multum deficiens à iure: tamen ex ea parte qua respicit bonum commune, & ordinatur non solum in  bonum reipublicae, sed in bonum speciei humanæ, appellabitur verè  & propriè ius.
  
 Ad secundum respondetur, quòd nunquam vxor fit vnum realiter cum viro, aut  efficitur pars illius. Sed solum metaphoricè:  Qua ratione, quæ copulantur in aliquo siue  corporis siue animæ vnum dicuntur. Neque valet illa consequentia: sicut non valet  propter virtutem relinquet homo patrem  & matrem, ergo magis vnum est cum virtute, quam cum Patre.
  
  
  
  
  
   QVÆSTIO LVIII.   De Iustitia.
  
 DEINDE considerandum est  de iustitia. Circa quam quæruntur duodecim.
  
 ARTICVLVS PRIMVS.   ¶  Vtrùm conuenienter diffiniatur iustitia, quòd est perpetua  &  costans voluntas, ius suum  vnicuique tribuens.
  

 AD Primum sic procedi{
         4. d. 33. q. 3. ar. 1. ad 3. Et veri. q. 1. art. 5. ad 12.        
}tur. Videtur quòd inconuenienter diffiniatur iustitia à  †{
           In. ff. veteri lib. 1. tit. 1. l. 10. in princ.        
} Iurisperitis, quòd iustitia    est perpetua & constans voluntas,  ius suum vnicuique tribuens. Iustitia  enim secundum  Philos. in 5. Ethicor.{
         Li. 5. c. 1. non longè à prin. tomo. 5.        
}   est habitus, à quo sunt aliqui operatiui iustorum, & quo operantur  & volunt iusta. Sed voluntas nominat potentiam, vel etiam actum: ergo inconuenienter iustitia dicitur esse voluntas.
  
 ¶ 2 Præterea. Rectitudo voluntatis non est voluntas: alioquin si  voluntas esset sua rectitudo, sequeretur quòd nulla voluntas esset peruersa. Sed secundum  †{
         In dialogo de veritate. c. 13.        
}  Anselmum  in lib. de Veritate, iustitia est rectitudo: ergo iustitia non est voluntas.
  
 ¶ 3 Præterea. Sola Dei voluntas  est perpetua. Si ergo iustitia est perpetua voluntas, in solo Deo erit  iustitia.
  
 ¶ 4 Præterea. Omne perpetuum   est constans, quia est immutabile.  Superfluè ergo vtrunque ponitur  in diffinitione iustitiæ, & perpetuum & constans.
  
 ¶ 5 Præterea. Reddere ius vnicuique, pertinet ad principem. Si  ergo iustitia sit vnicuique ius suum tribuens, sequitur quod iustitia non sit nisi  in principe, quod est inconueniens.
  
 ¶ 2 Præterea. August.  †{
         Ca. 15. circa medium, tom. 1.        
} dicit in  libro de Moribus Ecclesiæ, quòd  iustitia est amor Deo tantum seruiens, non ergo reddit vnicuique  quod suum est.
  
 RESPONDEO dicendum,  quòd prædicta iustitiæ diffinitio conueniens est, si rectè intelligatur. Cum   enim omnis virtus sit habitus, qui  est principium boni actus, necesse  est quòd virtus diffiniatur per actum   bonum, qui est circa ea, quæ ad alterum sunt, sicut circa propriam materiam virtutis. Est autem iustitia præcipuè circa ea quæ ad alterum sunt,  sicut circa propriam materiam, vt infrà  †{
         Art. seq.        
} patebit. Et ideò actus iustitiæ   per comparationem ad propriam  materiam virtutis & obiectum tangitur, cum dicitur: Ius suum vnicuique  tribuens. Quia vt †{
         Lib. 10. c. 9. incipit, Ingeniosus: parum à princ.        
}  Isidorus dicit in  lib. Etymolog.  "Iustus dicitur, quia  ius custodit." Ad hoc autem, quod aliquis actus circa quancunque materiam sit virtuosus, requiritur quòd  sit voluntarius, & quòd sit stabilis  & firmus: quia †{
         Libro. 2. Ethic. ca. 4. tom. 5.        
}  Philosophus dicit  in 2. Ethic. quòd ad virtutis actum  requiritur: primò  quidem, quòd operetur sciens: secundò autem, quòd  eligens, & propter debitum finem:  tertiò, quòd immobiliter operetur.  Primum autem horum includitur in  secundo: quia quod per ignorantiam   agitur, est inuoluntarium: vt dicitur  in 3.  †{
         Li. 3. c. 1. tom. 5.        
}  Ethic. Et ideo in diffinitione iustitiæ primò ponitur voluntas,  ad ostendendum quòd actus iustitiæ debet esse voluntarius. Additur autem de constantia & perpetuitate, ad designandam actus firmitatem. Et ideo prædicta diffinitio est  completa diffinitio iustitiæ, nisi quòd  actus ponitur pro habitu, qui per  actum specificatur: habitus enim ad  actum dicitur. Et si quis vellet eam in  debitam formam diffinitionis reducere, posset sic dicere, quod iustitia est  habitus, secundùm quem aliquis constanti & perpetua voluntate ius suum   vnicuique tribuit. Et quasi est eadem  diffinitio cum ea, quam †{
         Li. 5. c. 1. & 5. simul to. 5.        
}  Philosophus ponit in. 5. Ethic.  dicens: quod    iustitia est habitus, secundùm quem   aliquis dicitur operatiuus secundùm electionem iusti.
  
 AD primum ergo dicendum, quod   voluntas hic nominat actum, non  potentiam. Est autem consuetum  quod apud autores habitus per actus  diffiniantur: sicut †{
         Tract. 79. in Ioann. paulò  à prin. to. 9.        
}  Augustinus dicit super Ioan. quòd fides est credere quod non vides.
  
 AD secundum dicendum, quòd  neque etiam iustitia est essentialiter rectitudo, sed causaliter tantum.  Est tamen habitus, secundùm quem   aliquis rectè operatur & vult.
  
 AD tertium dicendum, quòd  voluntas potest dici perpetua dupliciter. Vno modo ex parte ipsius  actus, qui perpetuò durat. Et sic solius Dei voluntas est perpetua. Alio  modo ex parte obiecti: quia scilicet aliquis vult perpetuò facere aliquid. Et hoc requiritur ad rationem   iustitiæ. Non enim sufficit ad rationem iustitiæ, quòd aliquis velit ad  horam in aliquo negotio seruare  iustitiam: quia vix inuenitur aliquis  qui velit in omnibus iniustè agere,  sed requiritur quòd homo habeat  voluntatem perpetuò  & in omnibus iustitiam conseruandi.
  
 AD quartum dicendum, quòd  quia perpetuum non accipitur secundùm durationem perpetuam  actus voluntatis, non superfluè additur, Constans. Vt sicut per hoc,  quod dicitur, Perpetua voluntas,  designatur, quòd aliquis gerat in  proposito perpetuò iustitiam conseruandi: ita etiam per hoc, quòd  dicitur constans, designetur quòd in    hoc proposito firmiter perseueret.
  
 AD quintum dicendum, quòd  iudex reddit quod suum est per modum imperantis &  dirigentis: quia iudex est iustus  animatum  & princeps  est custos iusti, vt dicitur in 5. Ethicorum  †{
         Li. 5. c. 6. à med. tomo. 5.        
}. Sed subditi reddunt quod  suum est vnicuique per modum  executionis.
  
 AD sextum dicendum, quòd sicut in dilectione Dei includitur dilectio proximi, vt suprà  †{
         Quæst. 25. art. 1.        
} dictum  est: ita etiam in hoc quòd homo seruit Deo, includitur quòd vnicuique   reddat quod debet.

  

 SVMMA ARTICVLI.
  
 PR Ima conclusio est affirmatiua. Secunda conclusio. Hæc diffinitio potest reduci ad illam, scilicet, Iustitia est habitus secundùm quem constanter quis reddit vnicuique quod suum est.

  
 COMMENTARIVS.
  
 DVbium est circa primam conclusionem. Videtur enim quòd non sit vera. Arguitur primò. In illa definitione nullum ponitur genus, ergo non est bona, si dicas subintelligitur habitus. Contra. Habitus  non est immediatum genus quia inter iustitiam & habitum mediat virtus, tam virtus  moralis quam Cardinalis.
  
 Secundò. Per charitatem tribuitur suum  ius vnicuique, ergo non est proprium iustitiæ. Probatur antecedens. Quia charitas respicit omne bonum alterius, & fugit omne  malum, ergo, &c. Antecedens patet 1. ad  Corinth. 13.  "Charitas non inflatur, non agit  perperam, non quærit quæ sua sunt." Et ideo  D. August. de moribus ecclesiæ dicit, quòd  iustitia est amor Deo seruiens. Et Arist. 8.  Ethicor. cap. 1. dicit, quòd si esset amicitia,  non requireretur iustitia.
  
 Tertiò arguitur. Proprietates illæ, quæ   ponuntur in definitione iustitiæ, videlicet,  perpetua constansque voluntas, sunt communes omni virtuti, ergo non particulariter  debentur iustitiæ: neque in ea poni debent.    Nam ibi non ponuntur tanquam genus: ac  subinde deberent esse peculiares & propriæ iustitiæ. Confirmatur. Nam D. Tho.  dicit ad secundum. Rectitudo quam dicit iustitia non est rectitudo voluntatis, ergo male  diffinitur per hoc quod sit constans voluntas.
  
 Quartò arguitur. Quoniam iustitiæ sunt  tres actus necessarij, ergo male diffinitur per  vnum. Antecedens patet. Nam proprius actus  illius est honestè viuere, neminem lædere,  & ius suum  vnicuique tribuere: vt ait Vlpianus  ff. de iustitia & iure, in. l. iustitia.
  
 Quintò arguitur. Ius multipliciter diuiditur, imo diuersa ratione vt ex supradictis  patet, ergo non est obiectum iustitiæ constituens illam in ratione vnius virtutis formaliter. Et confirmatur. Nam ius paternum &   ius religiosum non exercentur à iustitia sed  à virtute pietatis & religionis, ergo ius absolutè non est obiectum iustitiæ.
  
 Sextò arguitur. Iustitia legalis est simpliciter iustitia, & tamen non per se habet tribuere iustum alteri, ergo, &c. Minor probatur. Nam si Verbi gratia ciuis non ita accuratè respiciat bonum commune ciuitatis, ille peccat  contra iustitiam legalem: & tamen non tenetur alicui facere restitutionem.
  
 PRO decisione sit prima conclusio. Prædicta diffinitio optima est. Probatur.  quia est communis Theologorum &  etiam   Iuristarum cum Vlpiano. Est etiam Arist.  5. Ethicor. cap. 1. Ciceronis lib. 5. de Inuent.  cap. 5. & lib. 2. officiorum, cap. de iustitia.   Consimilem ponit D. Ambr. lib. 1. officior.  cap. 24. vbi dicit, quòd iustitia est virtus ius  suum vnicuique  tribuens. Idem D. August. li.  19. de Ciuit. Dei. c. 21. & lib. 1. de liber. arbit.  cap. 13. Vnde conclusio debet esse certa.
  
 Secunda conclusio. Iustitia hic diffinitur  non secundùm quòd est virtus communis  omnibus virtutibus idemq́ue cum illis: sed  secundùm quòd est specialis virtus essentialiter distincta ab alijs includens sub se iustitiam legalem distributiuam & commutatiuam. Pro intellectu huius nota. Quòd communiter iustitia in vsu Scripturæ  & Sanctorum accipitur prout nominat omnem virtutem: quia in omni virtute est aliqualis ratio debiti. Ita illud intellige, Attendite ne iustitiam vestram faciatis coram hominibus,    &c. Et illud; Nisi abundauerit iustitia vestra. Alio modo sumitur specialiter à Theologis, prout nominat virtutem quandam residentem in voluntate. Probatur modo conclusio. Nam iustitia vt communis est, non  habet vllam diffinitionem neque explicat  essentiam virtutis: sed quandam rationem  ibi consideratam, ergo hæc diffinitio non  est de iustitia sic accepta. Antecedens patet,  quia omnes virtutes in nullo essentialiter  conueniunt, præterquam in ratione generica, ergo iustitia generaliter accepta cùm non   significet rationem genericam virtutum non  definietur neque importat aliquid essentiale illis, sed quandam debiti rationem. Ex  quo euidenter sequitur, quòd iustitia hic diffinita importat specialem rationem ab alijs  virtutibus distinctam.
  
 Tertia conclusio. Hic sumitur iustitia vt  includens sub se non solum tres species commemoratas, verùm etiam vt includit omnes  partes potentiales iustitiæ, quæ  respiciunt debitum simpliciter: vt sunt pietas & religio.  Prima pars probatur, quia eam iustitiam definit hic D. Thom. de qua in sequentibus  disputat de illis tribus speciebus iustitiæ.  Videlicet legali, distributiua, & commutatiua, ergo &c. Secunda vero pars probatur.  Nam ius quod respicitur à iustitia hic definita, non coarctatur ad iustum perfectum,  sed ad iustum verum & simpliciter. Cùm  ergo iustum verum dicatur de iusto quod  attendit pietas & religio, consequenter diffinietur iustitia, prout communis est etiam  his virtutibus. Et confirmatur. Nam illud est  ius quod ponitur in diffinitione iustitiæ, de  quo egimus in quaestio præcedenti, sed in illa  determinauimus de iusto paterno seruili &   vxorio, & probauimus esse verum in illis, ergo iustitia hic definita includit etiam partes  potentiales: quæ respiciunt debitum simpliciter. Dixi autem simpliciter debitum, quia  debitum secundùm quid, non sufficit, vt aliqua virtus comprehendatur simpliciter sub  iustitia hic diffinita. Quare liberalitas quæ   respicit debitum  secundum  honestatem nec dicitur  iustitia, nec in hac diffinitione includitur.
  
 Ad argumenta respondetur. Ad primum  argumentum respondetur, quòd quandoque species qualitatis commode diffiniuntur   per genus mediatum qualiter Aristot. definit habitum per dispositionem: & hoc vel  maximè fit, quando tale genus est receptum   ab omnibus & manifestum. Et ita in proposito, quia actus vel habitus secundùm omnes est genus manifestum & notum, non  verò virtus aut Cardinalis virtus: optimè   diffinitur iustitia per habitum.
  
 Ad secundum argumentum respondetur concedendo quòd charitas respicit omne bonum, non tamen qua ratione est debitum. Vnde oportuit ponere virtutem specialem quæ respiciat bonum debitum vt  sic. Licet enim charitas, vt est virtus vniuersalis & inferens alias virtutes, versetur circa  iustum debitum simpliciter; non tamen  quia illud sit materia propria charitatis: sed  quia est materia charitati subiecta, qualiter  intelligitur illud Pauli; Charitas non agit  perperam. Illud vero D. August. quòd iustitia est amor Dei, intelligitur causaliter, quatenus, videlicet, ad impletio cuius vis boni  ex amore procedit, ad Roman. 13. Qui diligit proximum legem impleuit. Hoc modo  multoties nomen virtutis imperantis tribuitur actibus imperatis: qualiter mors pro  Christo dicitur maxima charitas. Licet sit  actus fortitudinis: & illud. Plenitudo legis  est dilectio. & D. Thom. hac quæst. art. 6.   omnes actus reliquarum virtutum qui à iustitia diriguntur, iustitiam appellat. Ad illud  vero Aristot. respondetur ex D. Thom. ibi,  quòd si omnes essemus amici, omnia essent  communia. Vnde non indigeremus iustitia  quæ applicat rem vero domino.
  
 Ad tertium, quòd illæ particulæ peculiari ratione ponuntur in definitione iustitiæ.  Primò ad denotandum discrimen iustitiæ   ab alijs virtutibus moralibus: quia sola ipsa  in voluntate ponitur. Secundò, quia peculiaris difficultas est in voluntate ad tribuendum alteri ius suum: quæ non inuenitur in  hoc, quòd voluntas eligit proprium bonum,  respectu verò alieni retardatur & impeditur voluntas ab vtilitate ipsa proprij boni.  Quocirca requiritur peculiaris constantia  & firmitas in iustitia. Vnde Sapien. 5. dicitur. "Induet pro thorace iustitiam, & accipiet pro galea iudicium certum, scutum  inexpugnabile æquitatem." Quæ omnia ponuntur ad denotandam constantiam & firmitatem iustitiæ. Ad confirmationem respondetur, quòd licet omnis virtus suo modo ordinetur ad rectitudinem habentis, vnde dixit Arist. 1. Magnorum moralium cap.  22. quòd virtus est optimus habitus: aliter  tamen & aliter rectificant. Quædam enim  rectitudinem essentialem tribuunt, vt charitas & gratia. Aliæ vero dicuntur rectificare  potentiam: quia moderantur passiones illius constituentes medium inter excessum  & defectum. Vt temperantia respectu concupiscibilis. Fortitudo respectu irascibilis.  Aliæ autem rectificant eo solùm quia ordinant potentiam ad rectum. Et hoc modo  iustitia dicetur rectitudo voluntatis. Et sic  Anselmus in Dialogo de veritate. & cap.  13. dicit enim iustitiam esse rectitudinem propter se: loquitur causaliter, quia videlicet causat rectitudinem. Hæc amplius  explicantur infra artic. 9. & 1. 2. quæst. 60.  art. 2. & 3.
  
 Ad quartum respondetur, quòd per vnum   actum in diffinitione iustitiæ positum reliqui actus explicantur. Nam eo ipso quòd  ius alteri tribuimus, ipsum non lædimus: &   in hoc honeste viuimus. Eo vel maxime  quod honeste viuere est commune omni  virtuti. Arist. vbi supra, ait: "virtus est honesti ad honestum." Vnde non debuit poni in  definitione specifica virtutis. Et similiter  lædere est actus negatiuus: quare non debuit poni in definitione positiui.
  
 Ad quintum, aliqui ex Thomistis dicunt,  iustum in definitione positum solum accipi pro iusto perfecto. Quare ibi non includitur iustum paternum aut dominatiuum:  quod isti appellant secundùm quid & improprium. Isti tamen deseruntur: quia Diuus August. lib. 19. de Ciuit. cap. 21. sub hac  diffinitione claudit non solum pietatem: sed  etiam religionem & iustum illius. Neque  ratio istorum aliquid valet. Nam bene stat  quòd obiectum alicuius potentiæ aut habitus sit analogum: & in quibusdam reperiatur secundùm quid: & nihilominus quòd  specificet & det vnitatem maiorem, quàm  habet in se. Patet in ente, quod specificat intellectum & habitum scientiæ Metaphysicæ: tamen dat vnitatem intellectui. Vnde in    nostra sententia respondetur, quòd omne  ius verum, etiam si non sit perfectum, includitur sub obiecto iustitiæ: ac subinde sub virtute ipsa. Ad confirmationem quæ difficilis est, respondetur quod idem actus potest pertinere ad diuersas virtutes, à quibus secundum diuersam rationem producitur: maximè in subordinatis. Exemplum est in demonstratione physica quæ secundum materiam  producitur ab habitu physico, secundum vero formam & modum producitur à Dialectica. Similiter actus pœnitentiæ formaliter producitur à pœnitentiæ virtute: est tamen ibi dilectio intrinsecè respiciens habitum charitatis. Ita in proposito formaliter  ius paternum exercetur à pietate: inuenitur  tamen ibi ratio iustitiæ secundum quod ius  patri tribuitur, vnde etiam respicit iustitiam.
  
 Ad vltimum respondetur, quòd inferius  patebit artic. 5. & infra qualiter lædens iustitiam legalem & bonum commune non semper teneatur ad restitutionem.



  
 ARTICVLVS II.   ¶  Vtrùm iustitia semper sit ad  alterum.
  

 AD Secundum sic proce{
         Supra quaestio 57. arti. 4. & infr. arti. 8. cor. et ad tertium & vir. quaestio 2. artic. 7. ad 12.        
}ditur. Videtur quòd iustitia non semper sit ad alterum. Dicit enim Apostolus ad Roman. 3. quòd iustitia Dei, est per fidem Iesu Christi. Sed fides non dicitur per comparationem vnius hominis ad alterum. Ergo neque iustitia.
  
 ¶ 2 Præterea. Secundum †{
         Ca. 15. circa medium tom. 1.        
}  Augustinum in lib. de Moribus Ecclesiæ, ad iustitiam pertinet ob hoc, quod   seruit Deo bene imperare cæteris,  quæ homini sunt subiecta. Sed appetitus sensitiuus est homini subiectus, vt patet Genes. 4. vbi dicitur:  "Subter te erit appetitus eius, scilicet peccati, & tu dominaberis illius."   Ergo ad iustitiam pertinet dominari proprio appetitui. Et sic erit iustitia ad seipsum.
  
 ¶ 3 Præterea. Iustitia Dei est æterna. Sed nihil aliud est Deo coæternum: ergo de ratione iustitiæ  non   est, quòd sit ad alterum.
  
 ¶ 4 Præterea. Sicut operationes  quæ sunt ad alterum, indigent rectificari: ita etiam operationes quæ   sunt ad seipsum. Sed per iustitiam  rectificantur operationes, secundum   illud Prouerb. 11.  "Iustitia simplicis  diriget viam eius". Ergo iustitia non  est solum circa ea quæ sunt ad alterum, sed etiam circa ea quæ sunt  ad seipsum.
  
 SED contra est, quod †{
         Libr. 1. in ca. de iustitia in principio.        
}  Tullius  dicit in 1. de Offic. quòd iustitiæ ea  ratio est, qua societas hominum inter ipsos & vitæ communitas continetur. Sed hoc importat respectum   ad alterum: ergo iustitia est circa ea  quæ sunt ad alterum.
  
 RESPONDEO dicendum,  quòd sicut suprà  †{
         Quæst. præced. art. 1. 2. & 3.        
} dictum est, cùm  nomen iustitiæ  æqualitatem importet, ex sua ratione iustitia habet, quod   sit ad alterum: nihil enim est sibi  æquale, sed alteri. Et quia ad iustitiam pertinet actus humanos rectificare, vt †{
         Arti. præced. &  quaestio 57. art. 1. & 1. 2. q. 113. articul. 1.        
} dictum est: necesse est quod   æqualitas ista quam requirit iustitia, sit diuersorum agere potentium.  Actiones autem sunt suppositorum   & totorum, non autem propriè loquendo partium, & formarum, seu  potentiarum. Non enim propriè dicitur quòd manus percutiat, sed homo per manum: neque propriè dicitur quod calor calefaciat, sed ignis  per calorem: secundum tamen similitudinem quandam hæc dicuntur. Iustitia ergo propriè dicta requirit diuersitatem suppositorum,  & ideo non est nisi vnius hominis  ad alium. Sed secundum similitudinem accipiuntur in vno &  eodem   homine diuersa principia actionum,  quasi diuersa agentia: sicut ratio &   irascibilis &  concupiscibilis, & ideo  metaphoricè in vno & eodem homine dicitur esse iustitia, secundum quod ratio imperat irascibili &  concupiscibili: & secundum quod hæc  obediunt rationi, & vniuersaliter  secundum quod vnicuique parti hominis attribuitur quod ei conuenit.  Vnde &  †{
         Lib. 5. ca. vlti. to. 5.        
}  Philosophus in. 5. Ethicor. hanc iustitiam appellat, secundum metaphoram dictam.
  
 AD primum ergo dicendum, quod   iustitia quæ fit per fidem in nobis,  est per quam iustificatur impius: quæ   quidem in ipsa debita ordinatione  partium animæ consistit, sicut suprà  †{
         Prima secundæ  quaestio 113. ar. 1.        
} dictum est, cùm de iustificatione impij ageretur. Hoc autem pertinet ad iustitiam metaphoricè dictam, quæ potest inueniri etiam in  aliquo solitariam vitam agente. Et  per hoc patet responsio ad secundum.
  
 AD tertium dicendum, quòd  iustitia Dei est ab æterno, secundum   voluntatem, & propositum æternum. Et in hoc præcipuè iustitia  consistit: quanuis secundum effectum non sit ab æterno: quia nihil  est Deo coæternum.
  
 AD quartum dicendum, quòd  actiones, quæ sunt hominis, ad se  ipsum sufficienter rectificantur, rectificatis passionibus, per alias virtutes morales. Sed actiones quæ   sunt ad alterum, indigent speciali  rectificatione non solùm per comparationem ad agentem, sed etiam  per comparationem ad eum, ad quem   sunt. Et ideo circa eas est specialis  virtus, quæ est iustitia.

  

 SVMMA ARTICVLI.
  
 PRima conclusio. Affirmatiua de iustitia propriè loquendo.
  
 Secunda conclusio. Inter partes eiusdem  hominis & potentias eiusdem animæ est iustitia metaphoricè.

  
 COMMENTARIVS.
  
 HIC articulus post illa quæ diximus  articulo vltimo præcedentis quæstionis parum habet difficultatis. Intendit enim  Diuus Thom. explicare illam particulam,  vnicuique: ita sanè, vt necessarium sit ad iustitiam propriè dictam, quòd exerceatur circa aliud suppositum. Quæ doctrina est Aristot. lib. 5. Ethicorum cap. vltimo. Imo vero cap. 1. dicit iustitiam solam ex omnibus  virtutibus esse bonum alienum, eo quod agit  ea quæ conferunt alteri. Hoc ipsum docet  Diuus Hieronymus super Psalmum. 14.   Vbi ait omnes alias virtutes delectare magis habentem, & ipsi prodesse. Circa quam  doctrinam duo breuiter aduerte. Primum  est, quòd diuersitas suppositorum, quæ dicitur necessaria ad rationem iustitiæ propriè  & strictè dictæ, intelligenda est secundum ordinem naturæ. Cæterum si Deus assumeret humanitatem terminatam immediatè ad ipsum Deum: nihilominus poterat  esse in operationibus illius hominis satisfactio iustitiæ de condigno: quamuis ipse Deus  non esset aliud suppositum à supposito hominis satisfacientis. Sufficeret enim, quòd illud suppositum haberet rationem duorum  suppositorum, & duobus modis suppositaret. Quatenus subsisteret in duabus naturis  substantialibus & intellectualibus. Et probatur hoc, quia ille homo propriè obediret. Obedientia autem propriè dicta debet  esse ad alterum. Imo vero nunc de facto    propriè obediebat sibi Christus Dominus,  quatenus suppositum filij erat verus homo  obediens, & verus Deus cui obediebatur.  Neque ratio Diui Thomæ in articulo oppositum huius concludit. Quoniam omnes Theologi secundum fidem Catholicam  asserunt in Christo Domino esse duplicem  voluntatem, & duas operationes voluntatum harum satis distinctas. Et nihilominus  philosophi dicunt. Quòd voluntas est inclinatio totius suppositi, & quòd actio voluntatis actio suppositi est. Quemadmodum   ergo non licet inferre ex hoc quòd in Christo Domino est duplex voluntas & duplex  actio voluntatis, quòd sint in eo duo supposita: quamuis actiones suppositorum sint: propterea, quòd in Christo est maximum mysterium duarum naturarum in vno supposito: ita vt in Christo sit vera ratio iustitiæ,  non licet inferre, quòd sunt in eo distincta  supposita. Alterum satisfaciens, alterum cui  fit satisfactio. Sed sufficit, quòd sint duæ naturæ substantiales diuersis rationibus suppositatæ in vno supposito. Et profecto si Aristot. cognouisset mysterium incarnationis,  sentiret nobiscum in hac parte. Secundo  notandum est; quòd iustitia dicitur specialiter respicere bonum alterius, & alterum  delectare: non quia verus iustus non delectetur in operibus iustitiæ (est enim de ratione virtutis in communi, quòd faciat habentem promptè  & delectabiliter operari)  sed quia iustitia quantum ad effectum pertinentem ad suam speciem, terminatur ad  bonum alterius, neque sistit in propria vtilitate & delectatione operantis: sed extenditur ad delectationem & vtilitatem alterius:  propterea ita loquutus est Aristo. & Diuus  Hieronymus. Intelligimus autem hic nomine iustitiæ etiam omnes eius partes potentiales. Omnes enim debent esse ad alterum,  & respiciunt bonum alterius.
  
 Circa secundam conclusionem videatur Diuus Augustinus lib. 2. de Genes. contra Manichæos cap. 11. vbi ait iustitiam pertinere ad omnes animæ partes. Et libr. 19. de  Ciuita. cap. 21. inquit esse iustitiam, quod ratio  imperet & appetitus obediat. Quæ omnia  intelligenda sunt de iustitia metaphoricè.
  
 Aduerte denique in solutione ad tertium    argumentum D. Tho. quomodo non requiritur ad hoc, quod iustitia sit in aliquo etiam actualiter, quod alter ad quem dicitur iustitia realiter existat. Exemplum est in diuina iustitia  quae est Dei voluntas æterna reddendi vnicuiq́ue quod sibi competit secundum suam rationem & operationem. At vero creaturæ   circa quas ipsa iustitia diuina effectum erat  habitura fuerunt in tempore. Exemplum  etiam esse potest in humanis: tenetur enim  aliquis ex iustitia seruare legatum paterni  testamenti in fauorem nepotis qui nondum   natus est.



  
 ARTICVLVS III.   ¶  Vtrùm iustitia sit virtus.
  

 AD tertium sic proceditur.{
         5. Ethicor. lect. 2. & tertia.        
}   Videtur, quod iustitia non sit  virtus. Dicitur enim Lucae   17. Cùm feceritis omnia quæ præcepta sunt vobis, dicite, Serui inutiles sumus: quod debuimus facere, fecimus. Sed non est inutile facere opus virtutis. Dicit enim †{
         Libr. 2. capi. 6. circa prin. to. 1.        
}  Ambrosius in. 2. de Officijs. Vtilitatem  non pecuniarij lucri æstimationem  dicimus, sed acquisitionem pietatis. Ergo facere quod quis debet facere, non est opus virtutis. Est autem opus iustitiæ: ergo iustitia non  est virtus.
  
 ¶ 2 Præterea. Quod fit ex necessitate, non est meritorium. Sed  reddere alicui quod suum est, quod  pertinet ad iustitiam, est necessitatis. Ergo non est meritorium. Actibus autem virtutum meremur: ergo iustitia non est virtus.
  
 ¶ 3 Præterea. Omnis virtus moralis est circa agibilia. Ea autem quæ   exterius constituuntur, non sunt  agibilia, sed factibilia: vt pater per  †{
         Li. 9. tex. 16. to. 3.        
} Philosophum in nono Metaphy.     Cùm ergo ad iustitiam pertineat  exterius facere aliquod opus secundum se iustum, videtur quòd iustitia non sit virtus moralis.
  
 SED contra est quod †{
         Lib. 2. capit. 36. in princip.        
}  Gregorius dicit in. 2. Morali. quòd in quatuor virtutibus, scilicet temperantia, prudentia, fortitudine, & iustitia, tota boni operis structura consurgit.
  
 RESPONDEO dicendum,  quòd virtus humana est quæ  bonum   reddit actum humanum, & ipsum  hominem bonum facit: quod quidem conuenit iustitiæ. Actus enim  hominis bonus redditur ex hoc, quod   attingit regulam rationis, secundum   quam humani actus rectificantur.  Vnde cùm iustitia operationes humanas rectificet, manifestum est quod   opus hominis bonum reddit. Et vt  †{
         Libr. 1. in cap. de iustitia. circa princip.        
}  Tullius dicit in. 1. de Officijs,  "ex  iustitia præcipuè viri boni nominantur". Vnde sicut ibidem dicit: "In ea  virtutis splendor est maximus."
  
 AD primum ergo dicendum, quod   cùm aliquis facit quod debet, non  affert vtilitatem lucri ei, cui facit  quod debet, sed solùm abstinet à   damno eius, sibi tamen facit vtilitatem, inquantum spontanea &   prompta voluntate facit illud quod  debet: quod est virtuosè agere. Vnde dicitur Sapien. 8. quòd sapientia  Dei sobrietatem &  iustitiam docet,  prudentiam & virtutem, quibus in  vita nihil est vtilius hominibus, scilicet virtuosis.
  
 AD  secundum dicendum, quòd  duplex est necessitas, vna coactionis: & hæc quia repugnat voluntati, tollit rationem meriti. Alia autem est necessitas ex obligatione  præcepti, siue ex necessitate finis:  quando scilicet aliquis non potest  consequi finem virtutis nisi hoc faciat: & talis necessitas non excludit rationem meriti, inquantum aliquis hoc quod sic est necessarium,  voluntariè agit, excludit tamen gloriam supererogationis: secundum  illud 1. ad Corinth. 9.  "Si euangelizauero, non est mihi gloria: necessitas enim mihi incumbit."
  
 AD tertium dicendum, quòd iustitia non consistit circa exteriores  res quantum ad hoc, quòd est facere quod pertinet ad artem, sed quantum ad hoc, quod vtitur eis ad alterum.

  

 SVMMA ARTICVLI.
  
 COnclusio est affirmatiua, quia competit ei definitio virtutis, quòd bonum   facit habentem & opus eius bonum reddit.

  
 COMMENTARIVS.
  
 IN hoc articulo intendit Diuus Thomas  explicare genus immediatum iustitiæ,  quod est virtus humana siue moralis: quam   definiuit Aristot. libr. 2. Ethicorum cap. 6.   quæ est, Bonum facit habentem & opus  eius bonum reddit. Aduerte secundo, egregiam doctrinam in solutionibus ad primum,  & secundum argumentum aduersus nostri  temporis hæreticos: qui volunt auferre meritum à votis monasticis, quasi necessitas  præcepti diminuat rationem meriti. Cùm  tamen reuera non diminuat rationem virtutis, quæ ex natura sua habet actum meritorium. Ex eadem doctrina possumus colligere quàm falsa & periculosa sit opinio eorum, qui negant in Christo Domino obedientiam præcepti moriendi fuisse meritoriam quantum ad substantiam obediendi &   quantum ad speciem. Sed aiunt fuisse meritoria propter intensionem actus, quæ non  erat in præcepto. Quæ doctrina mihi semper visa est plus quam periculosa, & nunc    videtur quoniam Apostolus ad Philippenses. 2. Exaltationem Christi attribuit tanquam præmium humilitati & obedientiæ   Christi vsque ad mortem crucis: non quia  libentius & intensius se humiliauit & obediuit quam tenebatur. Ait enim, humiliauit se  metipsum Dominus noster Iesus Christus  factus obediens vsque ad mortem, &c. propter quod exaltauit illum, &c. Ratio item  Philosophica destruit eam opinionem. Quoniam actus obedientiæ secundum propriam   rationem specificam meritorius est: siquidem est actus virtutis. Est autem indifferens ad rationem meriti, quòd actus virtutis cadat sub præcepto, vel sub consilio. Imo  cæteris paribus magis meritorius est actus   qui cadit sub præcepto, quàm qui cadit sub  consilio tantum. Cùm igitur in Christo Domino obedientia præcepti moriendi fuerit  actus virtutis propriè: necesse est secundum  propriam speciem & substantiam fuisse meritorium. & non solum propter maiorem  intensionem quam non tenebatur habere.  Vnde procedit illa opinio ex mala intelligentia liberi arbitrij definitionis & actionis  liberæ, putant enim necessitatem præcepti  coniunctam cum efficacia gratiæ  & cum  eius necessitate destruere indifferentiam voluntatis & libertatis. Quod demonstrauimus. 1. part. quæst. 19. art. 10. esse plusquam  falsum.
  
 Rursus nota circa solutionem ad primum, vbi quòd ait Diuus Thomas, quòd  qui facit quod debet non affert vtilitatem lucri. Intellige quòd non negat absolutè non  afferre vtilitatem ei cui soluit. Diximus enim  supra quòd iustitia hoc habet peculiare, quod   respicit bonum alterius siue delectabile siue  vtile siue honorificum. Sed solum intendit  Diuus Thom. negare quòd non affert vtilitatem lucri supererogationis. Circa solutionem ad tertium argumentum. Aduerte, quod   facere, si propriè  & formaliter loquimur  non refertur ad bonum facientis, sed ad bonum rei factæ. Dicitur enim facere propriè   de operatione transeunte per quam aliqua  res recipit in se formam. Atque ita ars respicit per se loquendo bonum artificiati, &   ideo vt sic, non est virtus moralis ad quam  pertineat bonum facere habentem. Cæterum agere, propriè loquendo, dicitur quando ipsa actio ordinatur ad bonum ipsius agentis. Quemadmodum vsus & vti, propriè loquendo ordinantur ad bonum vtentis. Atque ita virtus humana, cuius proprius  actus est vsus, facit bonum habentem. Similiter agibile vt sic, quod est obiectum humanæ rationis respicit bonum agentis. Huius doctrinæ sit exemplum. Cùm statuarius facit imaginem propter pretium, tunc  illa fabricatio qua ratione ordinatur ad statuam sculpendam, dicitur factio & artis operatio. Sed qua ratione ordinatur ad bonum ipsius fabricantis, videlicet, vt reddat  ius debitum ei qui pretio conduxit illum,  dicitur vsus artis habens respectum ad  vsum internum voluntatis mouentis manus artificis ad opus: vt sit iustus in reddendo debitum.



  
 ARTICVLVS IIII.   ¶  Vtrùm iustitia sit in voluntate  sicut in subiecto.
  

 AD Quartum sic proceditur.{
         3. dist. 33. q. 6. ar. 4. quæstio. 3. virt. q. 1. arti. 5. co. finem. Et 5. Ethicor. lect. 1. co. 2.        
}   Videtur quòd iustitia non sit in voluntate  sicut in subiecto. Iustitia enim quandoque veritas dicitur. Sed veritas  non est voluntatis, sed intellectus:  ergo iustitia non est in voluntate sicut in subiecto.
  
 ¶ 2 Præterea. Iustitia est circa ea,  quæ sunt ad alterum. Sed ordinare aliquid ad alterum est rationis:  Iustitia ergo non est in voluntate  sicut in subiecto, sed magis in ratione.
  
 ¶ 3 Præterea. Iustitia non est virtus intellectualis, cùm non ordinetur ad cognitionem: vnde relinquitur quòd sit virtus moralis. Sed  subiectum virtutis moralis est rationale per participationem, quod    est irascibilis & concupiscibilis, vt  patet per †{
         Li. 1. cap. vlt. to. 5.        
}  Philosophum in. 1. Ethicorum. Ergo iustitia non est in voluntate sicut in subiecto, sed magis  in irascibili & concupiscibili.
  
 SED contra est, quod †{
         In dialogo de veritate, ca. 13.        
} Anselmus dicit, quòd iustitia est rectitudo voluntatis, propter se seruata.
  
 RESPONDEO dicendum,  quòd illa potentia est subiectum  virtutis, ad cuius potentiæ actum  rectificandum virtus ordinatur. Iustitia autem non ordinatur ad dirigendum aliquem actum cognoscitiuum. Non enim dicimur iusti ex hoc, quòd rectè aliquid cognoscimus: & ideo subiectum iustitiæ non est intellectus, vel ratio  quæ est potentia cognoscitiua: sed  quia iusti in hoc dicimur, quod aliquid rectè agimus, proximum autem principium actus est vis appetitiua, necesse est quòd iustitia sit  in aliqua vi appetitiua sicut in subiecto. Est autem duplex appetitus,  scilicet voluntas, quæ est in ratione, & appetitus sensitiuus consequens apprehensionem sensus, qui  diuiditur per irascibilem & concupiscibilem: vt in. 1. †{
         1. 1. quæstione. 81. artic. 2.        
} habitum  est. Reddere autem vnicuique quod  suum est, non potest procedere ex  appetitu sensitiuo: quia apprehensio sensitiua non se extendit ad hoc,  quòd considerare possit proportionem vnius ad alterum: sed hoc est  proprium rationis. Vnde iustitia  non potest esse sicut in subiecto in  irascibili vel concupiscibili, sed solùm in voluntate. Et ideo †{
         Li. 5. Ethicor. c. 1. & 5. ad finem.        
} Philosophus diffinit iustitiam per actum    voluntatis, vt ex supra †{
         Art. 1. huius quæst.        
} dictis patet.
  
 AD primum ergo dicendum, quod   quia voluntas est appetitus rationalis: ideo rectitudo rationis, quæ veritas dicitur, voluntati impressa, propter propinquitatem ad rationem,  nomen retinet veritatis. Et inde est  quod quandoque iustitia veritas vocatur.
  
 AD secundum dicendum, quòd  voluntas fertur in suum obiectum  consequenter ad apprehensionem  rationis. Et ideo quia ratio ordinat  in alterum, voluntas potest velle aliquid in ordine ad alterum: quod pertinet ad iustitiam.
  
 AD tertium dicendum, quòd  rationale per participationem non  solùm est irascibile & concupiscibile, sed omnino appetitiuum, vt  dicitur in. 1.  †{
         Lib. 1. ca. vlti. to. 5.        
}  Ethicorum: quia omnis appetitus obedit rationi. Sub  appetitiuo autem comprehenditur voluntas: & ideo voluntas potest  esse subiectum virtutis moralis.

  

 SVMMA ARTICVLI.
  
 COnclusio est iustitia solum est in voluntate tanquam in subiecto.

  
 COMMENTARIVS.
  
 DVbitatur circa conclusionem D. Thomæ, an sit vera. Arguitur primo pro  parte negatiua. Iudicium est actus iustitiæ,  vt docet D. Tho. infra quæst. 60.  & tamen  est actio intellectus, ergo habitus iustitiæ   non est in voluntate: vel saltim non solum  est in voluntate. Probatur consequentia.  Quoniam habitus & actus debent esse in  eodem subiecto.
  
 Secundo arguitur. Operatio exterior, qualis est solutio debiti, est actio iustitiæ, &   tamen est subiectiuè in potentia executiua,  ergo iustitia non solum est in voluntate.
  
 Argumentum est Caietani in hoc loco     contra illam præmissam Diui Thomæ, quod   principium  proximum actus est vis appetitiua.
  
 Tertiò arguitur. Voluntas ex natura sua  determinata est ad bonum secundum rationem prosequendum: propter ea enim dicitur appetitus rationalis, ergo non indiget  habitu iustitiæ superaddito. Probatur consequentia, quia habitus ponuntur ad determinandam potentiam. Confirmatur primo, quia propterea voluntas non indiget  habitu temperantiæ  & fortitudinis, quia ex  natura sua determinata est ad volendum  obiectum harum virtutum tanquam proprium bonum, sed ponuntur istæ virtutes  in appetitu sensitiuo, vbi est difficultas propter emergentes passiones inordinatas, ergo voluntas non indiget habitu iustitiæ: siquidem est determinata tanquam ad proprium bonum ad bonum rationis. Confirmatur secundo à simili: propterea enim materia prima æqualiter se habet secundum se  ad omnes formas, quia ex natura sua habet immediatum, & intrinsecum ordinem ad formam substantialem: sed voluntas cùm sit appetitus rationalis ex natura sua  habet immediatum ordinem ad bonum rationis, ergo sicut non indiget habitu temperantiæ ad volendum obiectum temperantiæ, non indigebit habitu iustitiæ ad volendum obiectum iustitiæ. Vtrunque enim  est bonum rationis.
  
 In hac difficultate dissoluenda, nemo negat conclusionem Diui Thomæ quam confirmat definitio iustitiæ assignata à  Iurisconsultis. Vt in articulo primo satis dictum est.  Est etiam sententia Aristot. libr. 5. Ethicorum   capit. 1. Diui Anselmi in Dialogo de verita.  capit. 15. quam conclusionem ex Philosopho demonstrat D. Tho. 1. 2. quæst. 56. arti.  6.  Neque enim est præsentis loci ad vnguem  distinguere differentiam inter iustitiam &   alias virtutes ex parte subiecti. Quapropter  ad argumenta proposita breuiter respondendum est.
  
 Ad primum respondetur. Quòd omnes  actus, qui versantur ex natura sua circa formale obiectum alicuius virtutis, dicuntur  actus proprij & eliciti ab illa virtute vbicunque   resideat illa & illi. Ita dicimus confessionem   fidei exteriorem esse actum fidei proprium    & elicitum ab illa: vt explicatum est supra  in quæst. 3. artic. 1. Similiter oratio ad ipsum  Deum est in intellectu, & tamen dicitur actus elicitus à virtute religionis quæ est in  voluntate. Similiter admonitio fraterna,  quanuis sit actus intellectualis est tamen elicitus à misericordia quæ est in voluntate.  Ad eundem igitur modum non est mirum  quòd iudicium sit actus elicitus à iustitia  quæ est in voluntate quanuis illud sit in intellectu. Quoniam ex natura sua iudicium  ordinatur ad finem proprium ipsius iustitiæ. Caietanus autem super hunc articulum   tenet operationes exteriores iustitiæ  non esse  elicitas ab ipsa iustitia. Idem videtur sentire  de iudicio, quod non sit actus elicitus à iustitia.
  
 Nobis tamen iuxta doctrinam D. Tho.  non videtur necessarium quod omnis actus  qui dicitur proprius alicuius virtutis, sit in  eadem potentia cum virtute. Sed sufficit, quod   secundum se ordinetur ad finem virtutis.  Nam propterea D. Tho. vbi supra quæst. 3.   asseruit confessionem exteriorem fidei esse  actum proprium fidei. Et non loquitur solum de actu imperato, alias enim sequeretur quòd actus temperantiæ diceretur actus  proprius charitatis, siquidem imperatur ab  illa. Aliquid ergo specialius est in confessione exteriori fidei ad hoc, quod dicatur actus  proprius ipsius fidei. Videlicet, quòd pertinet ad perfectionem & integritatem actus  fidei, quæ est in hominibus: vt protestatio  fidei sit non solùm in intellectu, sed etiam  in confessione exteriori. Et per hoc patet  ad secundum argumentum. Dicimus enim  quòd operatio exterior iustitiæ, qualis est  solutio debiti, est actus elicitus ab ipsa virtute iustitiæ. Quòd autem D. Tho. ait in primo articulo, quòd illa potentia est subiectum   virtutis, à cuius potentiæ actu rectificantur  virtutes: intelligendum est de actu principali & primario ipsius virtutis, non autem de  alijs actibus secundarijs, qui tantum ex natura sua ordinantur ad proprium finem virtutis.
  
 Ad tertium iam diximus, quòd non est  præsentis loci omnino distinguere: qua ratione temperantia & fortitudo differant à   iustitia ex parte subiecti. Nunc autem breuiter respondetur, quòd voluntas non est  determinata ex natura sua ad quodlibet bonum rationis, nisi sit proprium. Dicitur enim  amabile quidem bonum: vnicuique autem  proprium. Propterea igitur indiget voluntas speciali habitu determinante ipsam, vt  promptè  & delectabiliter operetur bonum  rationis quod est ad alterum. At vero ad temperantiæ  & fortitudinis bonum agendum  tota difficultas est in appetitu sensitiuo. Et  idcirco in illo solum ponuntur istæ duæ virtutes, fortitudo & temperantia. Ad primam  confirmationem negatur minor. Imo voluntas ex natura sua ad bonum rationis, quod  est ad alterum non est determinata. Ad secundam respondetur, quòd potius illud simile potest fauere nobis: quia quanuis materia prima sit ex natura sua determinata ad  formam substantialem vt sic: non est tamen  determinata ad quamlibet formam specificam & indiuidualem: sed necesse est, quòd  determinetur ab agente mediantibus dispositionibus materialibus. Sic etiam voluntas  est determinata ex natura sua ad bonum rationis in communi: verum vel apparens bonum: & tamen ad bonum proprium non  ponimus aliquas dispositiones & habitus  determinantes: sed sufficit quòd respectu  proprij boni & veri secundum rationem auferatur difficultas quæ est in appetitu sensitiuo, vt statim voluntas inueniat se facilem  & promptam ad operationes temperantiæ   & fortitudinis. Ad operationes verò iustitiæ necesse habet determinari per habitum,  vt promptè  & delectabiliter operetur, sicut  oportet.



  
 ARTICVLVS V.   ¶  Vtrùm iustitia sit virtus generalis.
  

 AD Quintum sic proceditur.{
         Infr. q. 6. & 7. et q. 59. art. 1. Et 1. 2. q. 60. art. 3. & 5. Eth. lect. 1. 2. & 3.        
} Videtur quòd iustitia  non sit virtus generalis.  Iustitia enim condiuiditur alijs virtutibus, vt patet Sapien. 8. Sobrietatem & iustitiam docet, prudentiam & virtutem. Sed generale non   condiuiditur, seu connumeratur  speciebus sub illo generali contentis:    ergo iustitia non est virtus generalis.
  
 ¶ 2 Præterea. Sicut iustitia ponitur virtus cardinalis: ita etiam  temperantia & fortitudo. Sed temperantia vel fortitudo non ponitur  virtus generalis: ergo neque iustitia debet aliquo modo poni virtus  generalis.
  
 ¶ 3 Præterea. Iustitia est semper  ad alterum: vt suprà  †{
         Art. 2. huius quæst.        
} dictum est.  Sed peccatum, quod est in proximum, non potest esse peccatum generale: sed diuiditur contra peccatum, quo peccat homo contra seipsum: ergo etiam neque iustitia est  virtus generalis.
  
 SED contra est, quod †{
         Lib. 5. ca. 1. & 2. tomo. 5.        
}  Philosophus dicit in. 5. Ethicorum, quòd  iustitia est omnis virtus.
  
 RESPONDEO dicendum,  quòd iustitia, sicut dictum est †{
         Art. 2. huius quæst.        
}, ordinat hominem in comparatione  ad alium. Quod quidem potest esse  dupliciter. Vno modo ad alium singulariter consideratum: alio modo  ad alium in communi, secundum  scilicet quod ille, qui seruit alicui  communitati: seruit omnibus hominibus qui sub communitate illa  continentur. Ad vtrunque ergo se  potest habere iustitia secundum propriam rationem. Manifestum est  autem, quòd omnes qui sub communitate aliqua continentur, comparantur ad communitatem sicut  partes ad totum. Pars autem id  quod est, totius est: vnde & quodlibet bonum partis est ordinabile in  bonum totius. Secundum hoc ergo bonum cuiuslibet virtutis siue  ordinantis aliquem hominem ad    seipsum, siue ordinantis ipsum ad  aliquas alias personas singulares, est  referibile ad bonum commune, ad  quod ordinat iustitia. Et secundum   hoc actus omnium virtutum possunt ad iustitiam pertinere, secundùm quod ordinat hominem ad  bonum commune. Et quantum ad  hoc, iustitia dicitur virtus generalis. Et quia ad legem pertinet ordinare in bonum commune, vt supra  †{
         1. 2. q. 90. art. 2. & arg. 4. q. præced.        
} habitum est, inde est quòd talis  iustitia prædicto modo generalis,  dicitur iustitia legalis: quia scilicet  per eam homo concordat legi ordinanti actus omnium virtutum in  bonum commune.
  
 AD primum ergo dicendum,  quòd iustitia condiuiditur seu connumeratur alijs virtutibus, non inquantum est generalis, sed inquantum est specialis virtus: vt infra †{
         Art. 7. & 12. huius quæst.        
}   dicetur.
  
 AD secundum dicendum, quòd  temperantia & fortitudo sunt in  appetitu sensitiuo, id est, in concupiscibili & irascibili. Huiusmodi  autem vires sunt appetitiuæ quorundam bonorum particularium,  sicut & sensus est particularium cognoscitiuus. Sed iustitia est sicut in  subiecto in appetitu intellectiuo,  qui potest esse vniuersalis boni, cuius intellectus est apprehensiuus.  Et ideo iustitia magis potest esse virtus generalis, quàm temperantia  vel fortitudo.
  
 AD tertium dicendum, quòd illa  quæ sunt ad seipsum, sunt ordinabilia ad alterum: præcipuè  quantum ad bonum commune. Vnde & iustitia legalis secundùm quod ordinat ad bonum commune, potest dici virtus generalis. Et eadem ratione iniustitia potest dici peccatum  commune. Vnde dicitur 1. Ioan. 3.   quòd omne peccatum est iniquitas.

  
 SVMMA ARTICVLI.
  
 PRima conclusio. Iustitia dicitur virtus  generalis secundùm quòd ordinat hominem ad bonum commune.
  
 Secunda conclusio. Eadem iustitia dicitur merito iustitia legalis quatenus per eam  homo concordat legi ordinanti actus virtutum ad bonum commune.


  
 ARTICVLVS VI.   ¶  Vtrùm iustitia, secundùm quod  est generalis, sit idem per essentiam cum omni virtute.
  

 AD Sextum sic proceditur.{
         1. 2. q. 60. ar. 3. ad 2. & art. 7. cor. & 3. di. 9. q. 1. art. 1. q. 2. cor. & 5. Ethi. lect. 2. fin.        
} Videtur quòd iustitia  secundùm quod est generalis, sit idem per essentiam cum omni virtute. Dicit enim †{
           Lib. 2. c. 1. in fine. tom. 5.        
}  Philosoph.  in 5. Ethicor. quòd virtus & iustitia legalis est eadem omni virtuti:  esse autem non est idem. Sed illa  quæ differunt solùm secundùm esse, vel secundùm rationem, non differunt secundùm essentiam: ergo  iustitia est idem secundùm essentiam cum omni virtute.
  
 ¶ 2 Præterea. Omnis virtus, quae   non est idem per essentiam cum omni virtute, est pars virtutis. Sed iustitia prædicta, vt ibidem †{
         Eodem lib. & cap. tomo. 5.        
} Philosophus dicit: non est pars virtutis,  sed tota virtus: ergo prædicta iustitia est idem essentialiter cum omni virtute.
  
   ¶ 3 Præterea. Per hoc quòd aliqua virtus ordinat actum suum ad  altiorem finem, non diuersificatur  secundùm essentiam habitus: sicut  idem est essentialiter habitus temperantiæ, etiam si actus eius ordinetur ad bonum diuinum. Sed ad iustitiam legalem pertinet, quòd actus  omnium virtutum ordinentur ad  altiorem finem, idest, ad bonum commune multitudinis: quod præeminet bono vnius singularis personæ:  ergo videtur quòd iustitia legalis  essentialiter sit omnis virtus.
  
 ¶ 4 Præterea. Omne bonum partis, ordinabile est ad bonum totius.  Vnde si non ordinetur in illud, videtur esse vanum & frustra. Sed illud quod est secundùm virtutem,  non potest esse huiusmodi. Ergo videtur quòd nullus actus possit esse  alicuius virtutis, qui non pertineat  ad iustitiam generalem, quæ ordinat in bonum commune. Et sic videtur quòd iustitia generalis sit idem   in essentia cum omni virtute.
  
 SED  contra est, quod dicit †{
         Li. 5. cap. 1. paulò ante finem.        
}  Philosophus in 5. Ethic. quòd multi in  proprijs quidem possunt virtute vti:  in his autem quæ ad alterum sunt,  non possunt. Et in 3.  †{
         Lib. 3. Polit. cap. 3. tom. 5.        
}  Politic. dicit, quòd non est simpliciter eadem  virtus boni viri, & boni ciuis. Sed  virtus boni ciuis est iustitia generalis, per quam aliquis ordinatur  ad bonum commune: ergo non est  eadem iustitia generalis cum virtute communi, sed vna potest sine  alia haberi.
  
 RESPONDEO dicendum,  quòd generale dicitur aliquid dupliciter: vno modo per prædicationem, sicut animal est generale ad  hominem & equum, & alia huiusmodi. Et hoc modo generale oportet quòd sit idem essentialiter cum  his, ad quæ est generale: quia genus  pertinet ad essentiam speciei, & cadit in diffinitione eius. Alio modo  dicitur aliquid generale secundùm  virtutem sicut causa vniuersalis est  generalis ad omnes suos effectus,  vt sol ad omnia corpora, quæ illuminantur vel immutantur per virtutem ipsius. Et hoc modo generale non oportet quòd sit idem in essentia cum his, ad quæ est generale:  quia non est eadem essentia causæ   & effectus. Hoc autem modo secundùm †{
         Art. 5. huius quæst.        
} prædicta, iustitia legalis  dicitur esse virtus generalis, inquantum scilicet ordinat actus aliarum  virtutum ad suum finem: quod est  mouere per imperium omnes alias  virtutes. Sicut enim charitas potest dici virtus generalis, inquantum ordinat actus omnium virtutum ad bonum diuinum: ita etiam  iustitia legalis, inquantum ordinat  actus omnium virtutum ad bonum   commune. Sicut ergo charitas quae   respicit bonum diuinum vt proprium obiectum, est quædam specialis virtus secundùm suam essentiam: ita etiam iustitia legalis est  quædam specialis virtus secundùm  suam essentiam, secundùm quod  respicit commune bonum vt proprium obiectum. Et sic est in principe principaliter & quasi architectonicè: in subditis autem secundariò  & quasi administratiuè. Potest tamen quælibet virtus secundùm quod à prædicta virtute, speciali quidem in essentia, generali  autem secundùm virtutem, ordinatur ad bonum commune, dici iustitia legalis. Et hoc modo loquendi iustitia legalis est idem in essentia cum omni virtute, differt autem   ratione. Et hoc modo loquitur Philosophus. Vnde patet responsio ad  Primum & Secundum.
  
 AD tertium dicendum, quòd  etiam illa ratio secundùm hunc modum procedit de iustitia legali, secundùm quod virtus imperata à iustitia legali, iustitia legalis dicitur.
  
 AD quartum dicendum, quòd  quælibet virtus secundùm propriam   rationem ordinat actum suum ad proprium finem illius virtutis. Quòd  autem ordinetur ad vlteriorem finem siue semper, siue aliquando, hoc non habet ex propria ratione, sed oportet esse aliam superiorem virtutem, à qua in illum  finem ordinetur. Et sic oportet esse vnam virtutem superiorem quæ   ordinet omnes virtutes in bonum  commune, quæ est iustitia legalis: & est alia per essentiam ab omni virtute.

  
 SVMMA ARTICVLI.
  
 PRima conclusio. Iustitia generalis seu  legalis, quae respicit bonum commune  vt proprium obiectum, est specialis virtus  distincta secundùm essentiam ab omnibus  alijs virtutibus.
  
 Secunda conclusio. Huiusmodi iustitia legalis residet principaliter & quasi architectonicè in Principe: in subditis vero  residet secundario & administratiuè. Iustitia legalis quodammodo potest dici eadem per essentiam cum omnibus virtutibus, distincta tamen secundùm rationem.


  
 ARTICVLVS VII.   ¶  Vtrùm sit aliqua iustitia particularis præter iustitiam generalem.
  

 AD Septimum sic proceditur.{
         Sup. ar. 5. & 6. Et infra. q. 59. arti. 1. Et 1. 2. q. 60. art. 3. & 5. Ethico. lect. 1. 2. & 3.        
} Videtur quòd non  sit aliqua iustitia particularis præter iustitiam generalem. In  virtutibus enim nihil est superfluum,  sicut nec in natura. Sed iustitia generalis sufficienter ordinat hominem circa omnia quæ ad alterum  sunt. Ergo non est necessaria aliqua  iustitia particularis.
  
 ¶ 2 Præterea. Vnum & multa  non diuersificant speciem virtutis.  Sed iustitia legalis ordinat hominem   ad alterum secundùm ea quæ ad multitudinem pertinent, vt ex †{
         Artic. 5. & 6.        
} prædictis patet. Ergo non est alia species  iustitiæ quæ ordinet hominem ad  alterum in his quæ pertinent ad vnam   singularem personam.
  
 ¶ 3 Præterea. Inter vnam singularem personam & multitudinem  ciuitatis, media est multitudo domestica. Si ergo est iustitia alia particularis per comparationem ad vnam personam præter iustitiam generalem, pari ratione debet esse  alia iustitia œconomica, quæ ordinet hominem ad bonum commune vnius familiæ: quod quidem  non dicitur. Ergo nec aliqua particularis iustitia est præter iustitiam  legalem.
  
 SED contra est quod †{
           hom. 15. in Matth. inter prin. &  medium, tom. 2.        
} Chrysost. super illud Matth. 5.  "Beati qui    esuriunt & sitiunt iustitiam", dicit:   "Iustitiam autem dicit vel vniuersalem virtutem, vel particularem auaritiæ contrariam."
  
 RESPONDEO dicendum,  quòd sicut †{
         Art. præced.        
} dictum est, Iustitia legalis non est essentialiter omnis virtus, sed oportet præter iustitiam legalem, quæ ordinat hominem immediatè ad bonum commune, esse  alias virtutes, quæ immediatè ordinant hominem circa particularia  bona: quæ quidem possunt esse vel  ad seipsum, vel ad alteram singularem personam. Sicut ergo præter  iustitiam legalem oportet esse aliquas virtutes particulares, quæ ordinant hominem in seipso, putà   temperantiam & fortitudinem: ita  etiam præter iustitiam legalem oportet esse particularem quandam iustitiam, quæ ordinet hominem circa ea, quæ sunt ad alteram singularem personam.
  
 AD primum ergo dicendum, quod   iustitia legalis sufficienter quidem  ordinat hominem in his, quæ sunt  ad alterum: quantum ad commune quidem bonum, immediatè;  quantum autem ad bonum vnius singularis personæ, mediatè. Et ideò   oportet esse aliquam particularem  iustitiam, quæ immediatè ordinet  hominem ad bonum alterius singularis personæ.
  
 AD secundum dicendum, quòd  bonum commune ciuitatis, & bonum singulare vnius personæ non  differunt solùm secundùm multum   & paucum, sed secundùm formalem differentiam. Alia enim est ratio boni communis & boni singularis, sicut alia est ratio totius & partis. Et ideo Philosophus in 1. Polit.{
         Li. 1. c. 1. circa prin. tom. 5.        
}   dicit: quòd non bene dicunt qui dicunt ciuitatem, & domum, & alia  huiusmodi differre solum multitudine & paucitate, & non specie.
  
 AD tertium dicendum, quòd domestica multitudo secundùm Philosophum in 1.  †{
         Lib. 1. ca. 3. & cap. vlt. to. 5.        
}  Politic. distinguitur secundùm tres coniugationes,  scilicet vxoris & viri, patris & filij,  domini & serui: quarum personarum vna est quasi aliquid alterius.  Et ideo ad huiusmodi personas non   est simpliciter iustitia, sed quædam  iustitiæ species, scilicet œconomica, vt dicitur in 5.  †{
           Libro Ethi. c. 6. in fi. &. c. vlt. to. 5.        
}  Ethicorum.

  

 SVMMA ARTICVLI.
  
 COnclusio vnica. Præter iustitiam legalem oportet esse particularem quandam iustitiam quæ ordinet hominem ad alteram singularem personam immediate.

  
 COMMENTARIVS.
  
 MENS Diui Thomæ in his tribus articulis ea est, vt ostendat an iustitia  sit genus, & an sit tam extensa quam est virtus humana. An potius sit genus subalternum, & simul species virtutis humanæ. Possumus autem doctrinam præcedentium articulorum ad tria documenta redigere.
  
 Primum documentum sit. Iustitia generalis seu legalis dicitur generalis secundùm  influentiam & causalitatem, non tamen secundùm prædicationem.
  
 Secundum documentum est. Huiusmodi iustitia non est genus quod cum humana virtute conuertatur. Sed est species virtutis distincta secundùm essentiam à reliquis virtutibus, sicut charitas est species distincta virtutis: quanuis sit virtus generalissima secundùm influentiam.
  
 Tertium documentum sit. Iustitia in  communi considerata diuiditur in iustitiam generalem seu legalem, & in iustitiam particularem, sicut genus proximum  in suas species.
  
 Pro maiori intelligentia horum documentorum quatuor sunt à nobis disserenda. Primo quidem, quomodo iustitia generalis seu legalis habeat propriam &  perfectam   rationem iustitiæ. Secundò, quomodo sit  eadem per essentiam cum omnibus virtutibus. Tertiò. Constituemus seriem quasi  prædicamentalem specierum iustitiæ, &   dubitabimus de bonitate diuisionis. Quartò  & vltimo disseremus de iustitia legali.  An diuidatur & quomodo diuidatur.
  
 DVbitatur ergo primò, Vtrùm iustitia  generalis habeat veram  perfectamque  rationem iustitiæ. ¶ Arguitur primò pro parte  negatiua. Iustitia generalis non magis retinet rationem iustitiæ quam liberalitas: sed  liberalitas non habet perfectam rationem  iustitiæ, ergo neque iustitia legalis. Probatur maior, quoniam liberalitas propterea non  habet veram & perfectam rationem iustitiæ, quia deficit à propria ratione debiti, siquidem liberalis ex proprijs bonis non aliàs  debitis tribuit alteri: sed similiter iustitia legalis tribuit communitati ex proprijs ipsius  tribuentis bonis, Verbi  gratia, quando ciuis pro bono  publico exponit periculo fortunas suas propriosq́ue labores &  etiam vitam si oportuerit, ergo eadem est vtriusque ratio.
  
 Arguitur secundo. Vera & propria ratio  iustitiæ consistit in hoc, quòd sit virtus reddens alteri ius suum: sed iustitia legalis non  reddit alteri quod suum est, ergo, &c. Probatur minor. Qui peccat contra iustitiam  legalem non tenetur ad restitutionem, ergo non aufert à republica quod illius est. Et  confirmatur. Quoniam qui peccat contra  iustitiam commutatiuam, tenetur ad restitutionem. Imò ille qui peccat contra iustitiam distributiuam tenetur ad restitutionem,  vt postea videbitur. At vero qui peccat contra iustitiam legalem non tenetur aliquid  restituere, Verbi  gratia, Ciues qui non tribuunt eleemosynam in communibus necessitatibus,  existente mandato Principis præcipientis  quòd omnes ciues diuites contribuant talibus necessitatibus, peccant contra iustitiam legalem, vt ait D. Thom. infra quæst.    118. artic. 3. & 4. ergo deficit illi propria ratio debiti iustitiæ.
  
 Arguitur tertiò. Iustitia legalis ordinat  bona singulorum ciuium ad bonum commune tanquam bona partium ad bonum  totius: sed inter partes & totum non est perfecta ratio iustitiæ, vt patet ex dictis in artic.  vltim. quæst. præced. & in artic. 2. præsentis  quæst. ergo iustitia legalis non est perfecta  iustitia. Probatur maior ex D. Thom. art. 5.
  
 Denique arguitur. Pietas est virtus per  quam reddimus patriæ  & reipublicæ atque  parentibus debitum ius: sed pietas non est  perfecta iustitia, ergo neque iustitia legalis.  Maior probatur ex D. Thom. infra quæst.  101. art. 1. & quæst. 102. art. 3. Et etiam ex  Tullio lib. de somno Scipionis, & lib. 2. de  Inuentione. Consequentia vero probatur,  quia vtriusque eadem est ratio.
  
 Sed pro altera parte arguitur primò. Iustitia legalis est præstantior  quam particularis:  sed particularis est propriè  & perfectè iustitia, ergo legalis. Maior est D. Tho. in art. 12.
  
 Arguitur secundò. Si iustitia legalis non  esset propriè iustitia: pari ratione neque distributiua esset perfectè iustitia. Consequens   tamen falsum est, quoniam aliàs sola iustitia commutatiua esset propriè iustitia: & sic  non essent species iustitiæ. Sequela vero probatur. Quoniam iustitia distributiua ordinat commune bonum ad bonum singulorum ciuium: sicut viceuersa iustitia legalis  ordinat bonum singulorum ad commune  bonum: ergo eadem est vtriusque ratio quantum ad perfectionem iustitiæ. Probatur consequentia. Quoniam quando ex vna parte  ad alterum extremum, non est perfecta iustitia neque etiam ex parte illius extremi ad  illam partem non est perfecta iustitia. Vt  patet in hoc exemplo. Nam si filij ad patrem   & serui ad dominum non est perfecta iustitia: neque etiam erit perfecta patris ad filium   neque domini ad seruum.
  
 PRO decisione veritatis sit prima conclusio. Iustitia legalis non habet tam  exactam rationem iustitiæ sicut iustitia particularis ex parte cuiusdam conditionis, quae   ad iustitiam requiritur, scilicet, quòd sit ad  alterum. In hac enim conditione excedit  iustitia particularis ipsam legalem.
  
   Hanc conclusionem probat tertium &   quartum argumentum eorum quæ proposita sunt pro parte negatiua. Quoniam profecto ratio alterius, non est tam exacta inter  ciuem & rempublicam sicut inter duos ciues. Quapropter ex hac parte perfectior potest dici iustitia particularis quam legalis.
  
 Nihilominus sit secunda conclusio. Iustitia legalis absolutè loquendo habet perfectiorem rationem iustitiæ quam iustitia  particularis. Quemadmodum dicimus quod   mathematicæ sunt perfectiores alijs scientijs quo ad claritatem: & nihilominus simpliciter & absolute loquendo multo perfectior est metaphysica propter dignitatem  obiecti. Probatur primò conclusio. Quoniam iustitia legalis comparata particulari excedit in ratione debiti. Cæterum in ratione æqualitatis, & in ratione ad alterum,  habet quantum satis est ad propriam rationem iustitiæ, ergo simpliciter & absolute  loquendo est perfectior. Probatur consequentia. Quia ratio debiti est potissima conditio iustitiæ. Quod autem ex alijs duabus  conditionibus habeat quantum satis est ad  rationem iustitiæ propriam; Probatur ex  D. Thom. art. 5. vbi ait esse ad alterum contingit dupliciter, scilicet, ad alterum singulariter consideratum, & ad alterum in communi. Ad vtrunque autem ait se potest habere iustitia secundùm propriam rationem  iustitiæ: atque ita diuisit iustitiam legalem à   particulari. Cæterùm ratio æqualitatis propriè  & perfectè inuenitur in iustitia legali:  siquidem per illam reddit homo quantum  debet reddere reipublicæ  secundum legem.  Præterea D. Thom. in artic. 7. ad secundum  & tertium intendit ostendere propriam &   perfectam rationem iustitiæ inueniri in iustitia legali. Ait enim in solutione ad secundum, quòd bonum commune ciuitatis &   bonum singulare vnius personæ non differunt tantum secundùm multum &  paucum:   sed secundùm differentiam formalem. Vbi  dat intelligere quòd obiectum iustitiæ legalis & obiectum iustitiæ particularis habent  suas differentias specificas contrahentes genus iustitiæ. Item D. Thom. in solutione ad  tertium argumentum intendit docere, quòd  iustitia legalis est propriè iustitia: & quòd    non est eadem ratio de iustitia œconomica quæ non est simpliciter iustitia. Præterea  D. Thom. diuisit tractatum istum de iustitia in duas partes. In prima agit de iustitia  perfecta & de speciebus illius vsque ad quæstionem 79. In secunda vero parte à quæstione 80. & deinceps agit de partibus iustitiæ imperfectis, ergo iustitia legalis: de qua  agitur in priori parte, est perfectè iustitia.  Deinde Arist. 5. Ethicor. cap. 1. & 2. multa  prædicat de iustitia legali, cum quibus non  stat illam non esse propriè  & perfectè iustitiam. Eandem conclusionem probant illa  duo argumenta quæ pro altera parte sunt  proposita. Et denique probatur conclusio.  Quoniam ius circa quod versatur iustitia  legalis est propriè ius, ergo ipsa iustitia est  propriè  & perfectè iustitia. Probatur antecedens. Quoniam ius illud habet immediatum ordinem ad bonum commune in ratione debiti, ergo est perfectum ius, & multò magis quam illud quod versatur inter  duos ciues particulares.
  
 AD argumenta vero in oppositum respondetur. Ad primum quidem distinguendum est duplex debitum, aliud morale aliud legale. Legale quidem illud est  ad quod soluendum tenetur aliquis ipsa lege. Morale autem accipimus non prout significat vniuersaliter omne illud quod ad  mores hominum pertinet. Sic enim debitum morale est etiam legale, sed debitum  morale specialiter dicimus illud ad quod  reddendum tenetur aliquis ex morum honestate. Prioris generis debitum, simpliciter  est debitum, & tale est quòd inuenitur in  iustitia legali: siquidem ciues possunt compelli à iudice ad reddendum tale ius reipublicæ. Cæterum morale debitum est duplex. Aliud quod necessario seruandum  est ad morum honestatem, & si nulla lege præcipiatur à republica. Aliud est commodum & vtile ad seruandam morum  honestatem. Prioris generis debitum inuenitur in gratitudine, secundi generis debitum in liberalitate & magnificentia quod non  est simpliciter debitum sed secundum quid,  & per hoc patet ad primum.
  
 Ad secundum  respondetur, quod iustitia legalis  tribuit reipublicæ  debitum  & qui illam violat    tollit ius &  debitum  à republica, non tamen tenetur restituere nisi aliquando interueni at  læsio iustitiæ commutatiuæ: & ratio est,  quia illud debitum nondum est appropriatum reipublicæ, sed adhuc est accommodatum ipsi ciui. Aliquando vero admiscetur ratio iustitiæ commutatiuæ vt in principe & ministris reipublicæ qui tenentur  ex officio prospicere bonum reipublicæ.  Et isti tenentur ad restitutionem si illorum  negligentia vel malitia aliquod damnum  emergit & cessat bonum & lucrum reipublicæ. Et ratio est, quia huiusmodi ministri tenentur ex contractu & promisso prouidere bonum commune sub promisso fidelitatis. Similiter tenentur ad restitutionem qui vsurpant bona iam fisco appropriata ab ipsismet solutoribus: etiam si antea non tenerentur ex iustitia commutatiua appropriare illa.
  
 Ad tertium respondetur, quòd partes  quæ sunt separatæ ab ipso toto sunt in duplici differentia. Quædam quæ necessario, idest, non liberè habent ordinem ad totum & dependent ab illo sicut filius qui habet necessarium ordinem ad patrem velit  nolit, & seruus ad dominum, inter huiusmodi  partes & totum non potest esse iustum perfectum. Aliæ vero sunt partes quæ voluntariè  & libere habent ordinem ad totum ipsum: sicut ciues habent ordinem ad rempublicam, qui absque iniuria reipublicæ possunt transmigrare ab illa in alteram vel in  alterum regnum. Dicimus ergo quòd inter  huiusmodi partes & totum bene potest esse  exactè  & perfectè iustitia, siue legalis, siue  commutatiua siue distributiua.
  
 Ad vltimum respondetur cum D. Tho.  infra quæst. 101. art. 3. ad 3. quòd patria potest considerari dupliciter. Vno modo qua  ratione est principium natiuitatis nostræ.  Et hoc modo colimus patriam virtute pietatis. Sicut enim filij à parentibus dependent:  ita nos ab illa. Et eadem virtute pietatis  quisque debitum cultum reddit. Et isto modo non est perfecta ratio iustitiæ inter ciues  & patriam, patrem & filium: sed imperfecta. Semper enim manemus debitores &   ad patriam & ad patrem. Alio modo consideratur patria, vt est quædam respublica &    locus habitationis multorum ciuium sub  vno principe, cui per accidens est quôd sit  principium natiuitatis eorum. Dicimus ergo quòd isto modo respicitur patria à iustitia legali, cuius commune bonum est  proprium obiectum illius: & isto modo est propria & perfecta ratio iustitiæ inter ciues & patriam, quatenus quædam respublica est.
  
 AD argumenta vero quæ in fauorem  partis affirmatiuæ proposita sunt: respondendum est quatenus militant contra  primam conclusionem. Ad primum aliqui dicunt iustitiam legalem esse præstantiorem virtutem, non autem perfectiorem  iustitiam quàm sit iustitia particularis. Quemadmodum D. Thom. 1. 2. quæst. 66. art. 3.   ait, quòd ratio virtutis magis competit virtutibus moralibus quàm intellectualibus:   eo quòd morales tribuunt vsum & facultatem boni operis: quod non competit virtutibus intellectualibus. At verò in specie &   ex parte obiecti præstantiores sunt virtutes intellectuales. Ad eundem modum aiunt  philosophandum esse de iustitia legali &   particulari: quòd iustitia legalis sit perfectior virtus, sed non perfectior iustitia quam  particularis. Et iste modus dicendi non caret sua probabilitate. Et adijciunt rationem, quoniam in rebus respectiuis, quales sunt virtutes, aliunde sumitur ratio generis, aliunde speciei. Genus quidem ab  intrinseco ex parte modi. Species vero ab  extrinseco ex parte obiecti. At vero res absolutæ, vt aiunt ipsi, omnino ab intrinseco sumunt rationem generis & speciei. Verumtamen probabilior sententia nobis videtur, quòd iustitia legalis non solum sit  perfectior virtus, verumetiam perfectior  iustitia quam particularis. Neque enim bene potest intelligi quomodo absolute loquendo maior perfectio competat generi si species de qua prædicatur sit imperfectior alia specie, quæ ad inuicem comparantur sub illo genere. Imo verò absolute loquendo, maior perfectio generis attenditur  quatenus per differentiam  perfectiorem  contrahitur. Et hoc verificatur tam in genere substantiæ  quam in genere qualitatis etiam respectiuis  qualitatibus, Verbi  gratia, Homo absolutè loquendo    perfectius animal est quam leo: quia differentia specifica qua contrahitur animal ad  speciem hominis, perfectior est. Similiter  albedo est perfectissimus color propter differentiam specificam determinantem genus. Deinde metaphysica absolutè est perfectior scientia quam mathematicæ: quanuis  istæ quo ad modum procedendi clariorem  habeant, & maiorem perfectionem quam  metaphysica: tamen quia metaphysica versatur circa nobilius obiectum dicitur simpliciter perfectissima omnium naturalium  scientiarum. Ad hunc ergo modum cum  ad inuicem comparantur iustitia legalis &   particularis sub hoc genere, iustitia, non bene intelligitur quomodo absolute loquendo legalis sit perfectior virtus, & quòd differentia specifica contrahens genus virtutis  ad iustitiam legalem non sit perfectior, quam   differentia specifica iustitiæ particularis. Neque doctrina D. Thom. allegata supra contradicit nobis: imo iuuat, quia ille ex parte  obiecti contemplatur nobilitatem virtutis.  Nos autem intendimus consequenter quòd  obiectum iustitiæ legalis est perfectius obiecto iustitiæ particularis. Dicendum ergo est  ad argumentum, quòd secundùm quid perfectior est iustitia particularis, quam legalis, scilicet, ex parte vnius conditionis iustitiæ, videlicet quòd sit ad alterum. Est enim  iustitia particularis magis ad alterum quam   legalis.
  
 Ad secundum argumentum negatur quod   iustitia legalis non sit perfectè iustitia sicut  distributiua. Vtraque enim, vt explicatum  est, sufficienter est ad alterum, quantum attinet ad veram  & propriam rationem iustitiæ.
  
 DVbitatur secundò, Vtrùm iustitia legalis distinguatur secundùm essentiam   ab alijs virtutibus. Arguitur primo pro parte negatiua ex testimonijs Arist. 5. Ethicor.  cap. 1. quæ refert D. Thom. art. 6. in 1. & 2.  argumento. Neque solutio D. Thom. videtur satisfacere, scilicet, quòd iustitia legalis  dicatur ab Aristotele esse eadem per essentiam cum reliquis virtutibus: quia iustitia legalis imperat & ordinat, aliæ vero virtutes  suscipiunt eius imperium. Contra quam solutionem replicatur. Imperans & imperatum, mouens & motum secundùm Arist.    lib. 7. & 8. Physicor. distinguuntur inter se,  ergo non est bona ratio, dicere quòd iustitia legalis est eadem per essentiam  cum reliquis  virtutibus: quia illa est imperans & aliæ imperantur. Imo contrarium videtur colligi,  scilicet, quod distinguatur ab alijs virtutibus. Deinde Aristotel. in Moralibus, vt ipse  pollicetur. 5. Ethicor. Oportet loqui apertè   absque inuolucris verborum &  sententiarum:  sed ille ait apertè iustitiam legalem esse idem   secundum essentiam cum reliquis virtutibus, ergo absque aliqua metaphora in proprio sensu est intelligendus. Item ipse. 3. Ethicorum cap. 6. tribuit fortitudini secundum  se quòd versetur circa pericula mortis propter bonum commune. Et libro. 4. capit. 2.   tribuit magnificentiæ  quod versetur circa magnos sumptus propter bonum commune.  Ergo iustitia legalis quæ respicit tanquam  proprium obiectum bonum commune eadem erit cum magnificentia, & fortitudine  secundum essentiam. Id ipsum videtur docere D. Tho. 1. 2. quæst. 60. art. 3. ad 2.
  
 Arguitur secundo ratione. Omnis virtus  secundum se est ordinata & determinata ad  bonum commune, ergo non opus est ponere specialem virtutem iustitiam legalem: vt  ordinet actus virtutum ad bonum commune. Antecedens probatur, tum quia omnis  virtus est perfectio habentis, quæ ordinatur ad bonum commune, sicut bonum partis ad bonum totius: tum etiam quia omnis virtus inclinat ad operationem suam cum   omnibus circunstantijs debitis actui virtutis, scilicet, vt actus exerceatur quando  & vbi  & quomodo & quantum oportet propter  bonum finem. Est autem bonum commune finis virtutum, ergo ex natura sua habet  quælibet virtus ad bonum  commune ordinari.
  
 Arguitur tertiò. Omnis virtus secundùm  se & ex natura sua est actus iustitiæ, non iustitiæ particularis, ergo iustitiæ legalis. Maior  probatur. Quia omnis actus virtutis ex natura sua est meritorius, sed omnis actus meritorius est actus cui debetur præmium à   gubernatore communi, ergo ordinatur ad  bonum commune. Et confirmatur ex Matthæi. 7.  "Attendite ne iustitiam vestram faciatis coram hominibus." Et ponit exemplum. "Cum ergo facis eleemosynam, &c.    Tu autem cum ieiunas." Ergo eleemosyna  & ieiunium sunt actus iustitiæ.
  
 Quarto arguitur & vltimo. Omnis virtus distincta secundum essentiam à reliquis  virtutibus, habet actum distinctum ab actibus aliarum virtutum: sed iustitia legalis  non habet huiusmodi actum distinctum, si  quidem semper versatur circa aliarum virtutum actus, referendo illos in bonum commune, ergo non est virtus distincta secundum essentiam ab alijs,
  
 De hac difficultate Buridanus lib. 5. Ethicorum quæst. 4.  & alij sentiunt iustitiam legalem essè idem per essentiam cum omni  virtute. Et allegatur Eustachius lib. 5. Ethic.  capit. 1.  & afferunt simile ad explicandam  hanc sententiam. Etenim sanitas non distinguitur secundum essentiam ab ipsis humoribus proportionatis. Ad hunc modum aiunt  iustitiam legalem non distingui à reliquis  virtutibus. Est enim iustitia ista quasi quædam sanitas animæ, quæ consurgit ex consonantia omnium virtutum.
  
 Nihilominus opposita sententia multò   probabilior est &  conformior doctrinæ  Aristotel. 5. Ethic. cap. 1. & 2. Vbi ait iustitiam  legalem præstantiorem esse alijs virtutibus.  Quod quidem verificari non posset nisi distingueretur per essentiam ab illis. Et iterum ait. Sæpè contingere homines esse bene affectos erga priuatum bonum alterius:  non tamen erga publicum bonum. Et horsum affert dictum Biantis philosophi. Magistratus virum indicat. Et ob hanc rationem distinguit iustitiam legalem, quæ versatur circa bona & commoda publica à iustitia particulari. Et præterea ex ipsis rationibus formalibus obiectorum distinguit vtramque iustitiam. Item lib. 3. Politicorum cap.  10. ait non esse eandem virtutem boni viri  & boni ciuis, & quòd iustitia legalis est virtus boni ciuis. Quæ omnia verificari non  possunt, si iustitia legalis est idem secundum   essentiam cum reliquis virtutibus moralibus. Huius sententiæ videtur quibusdam  esse Diuum Chrysostomum, homil. 15. super Matth. in illis verbis, "Beati qui esuriunt,  & sitiunt iustitiam". Vbi ait: "quam verò iustitiam?" Vtiq́ue rationalem, quæ ex aduerso  auaritiæ opponitur. Et paulo inferiùs super    illud, Beati qui persecutionem patiuntur  propter iustitiam: Inquit, pro virtute & pietate & defensione cæterorum: solent quippè iustitiam omnem prorsus animi appellare virtutem. Hæc Chrysostomus. Cuius  testimonium citat Diuus Thomas in art. 7.  in argumento in contra. Et in priori loco testimonij intelligit iustitiam particularem:  in secunda parte, intelligit iustitiam legalem. Sed profecto verba Chrysostomi non  multum vrgent. Imo vero videntur fauere  sententiæ quæ asserit iustitiam legalem non   distingui ab alijs, cum inquit, solent quippe  iustitiam omnem animi appellare virtutem. Nisi fortè quis velit aliter construere  verba Chrysostomi. Vt sit sensus, solent  quippe iustitiam omnem, id est communem & vniuersalem, appellare virtutem.  Scilicet virtutem quandam. Nostra tamen  sententia est Diui Thomæ art. 6. & 7. & 1. 2.  quæst. 66. art. 3. ad secundum argumentum.  & sequuntur illam plurimi Theologorum  doctissimi. Ratio autem Diui Thomæ in  articulo vehementer comprobat istam veritatem. Denique probatur optima ratione. Prudentia monastica quae versatur circa agibile  proprium & particulare, quae distinguitur secundum essentiam  à prudentia politica, quæ   versatur erga agibile politicum & commune ciuitatis, ergo virtutes quæ versantur erga particularia bona ex parte voluntatis distinguuntur à iustitia & virtute, quæ versatur circa publicum & commune bonum.  Antecedens est expressè  Arist. lib. 6. Ethicorum capi. 8. & Diui Thomæ supra quæst.  45. art. 11. & quæst. 50. art. 1. Consequentia  vero probatur, quoniam iustitia legalis correspondet ex parte voluntatis prudentiæ politicæ quæ est in intellectu. Vtraq́ue enim  versatur erga bonum commune. Prudentia quidem dirigendo: iustitia vero agendo  & actum eliciendo. Et confirmatur, quia facilius multiplicantur & distinguuntur virtutes quæ sunt in potentijs appetitiuis, quàm  quæ sunt in intellectu, sed prudentia cum  sit in intellectu distinguitur alia circa priuata bona, alia circa bona publica: quæ distinctio specifica iudicatur ab omnibus moralibus philosophis, ergo multo magis iustitia multiplicabitur & distinguetur, cùm sit    in voluntate circa bonum particulare & bonum commune. Maior manifesta est, quoniam vnica tantum prudentia monastica  versatur circa omne agibile proprium: cum  tamen circa idem agibile proprium multiplicentur plurimæ virtutes in potentijs appetitiuis.
  
 Ad argumenta in oppositum respondetur. Et primò ad testimonia Arist. quæ adducit D. Thom. ipsemet optimè respondet.  Ad replicam verò dicitur quòd mens Diui  Thom. non est docere, quòd simpliciter loquendo iustitia legalis sit eadem per essentiam cum reliquis virtutibus: sed intendit id  quod nos in tertia conclusione ipsius notauimus, scilicet, quòd iustitia legalis quodammodo potest dici eadem cum alijs: propterea  quòd in illis est impressio à iustitia legali  per quam ordinantur ad bonum commune. Volumus itaq́ue dicere, quòd actus cuiuslibet virtutis potest quodammodo dici  actus iustitiæ legalis propter illam ordinationem passiuam, qua ordinatur ad bonum  commune. Et ita voluit Aristoteli satisfacere D. Thomas. Cæterùm ille habitus iustitiæ legalis, quem posuimus in prima conclusione distingui, nunquam est dicendus idem  per essentiam cum alijs virtutibus: neque  actus proprius qui elicitur ab illo, erit actus  alterius virtutis. Ad id quod obijciebamus,  quia Aristot. deberet loqui clarè  & apertè   in moralibus, respondetur: quod moraliter loquendo satis apertum est, quod minister accipiat nomen eius cuius minister est. Ita ipsæ   virtutes morales accipiunt nomen iustitiæ   legalis, quatenus illi ministrant ordinatæ ab  illa ad bonum commune. Ad alia testimonia respondetur, quod referri ad bonum commune non competit magnificentiæ  & fortitudini formaliter ex propria ratione specifica: sed quatenus ordinantur à iustitia legali ad bonum commune, quod est proprium  obiectum illius. Quemadmodum eisdem  virtutibus non competit referri in bonum  commune ex propria ipsarum ratione: sed  quatenus à charitate referuntur in illud bonum  diuinum quod est proprium illius obiectum.
  
 Ad testimonium D. Tho. respondetur,  quòd ipse ibi satis se explicat. Ait enim, quod   virtus quæ  à iustitia legali imperatur etiam    iustitiæ nomen accipit. Et sic illa virtus à iustitia legali in ista acceptione non differt nisi  tantum ratione.
  
 Ad secundum respondetur, quod quanuis  omnes virtutes habeant ex natura sua aptitudinem vt possint referri & ordinari ad bonum commune: tamen nunquam ordinantur nisi, vt subsunt imperio legalis iustitiæ.  Cæterùm ille finis competit virtutibus non  ex propria specie, sed ex motione superioris virtutis, quæ est iustitia legalis.
  
 Ad tertium respondetur, quod actus cuiuslibet virtutis potest dupliciter accipi. Vno  modo vt ordinatur ad bonum particulare,  quod est obiectum proprium cuiuslibet virtutis. Alio modo vt est opus debitum secundum legem, quæ lata est de actione virtutis, videlicet, quatenus est actus ciuis, qui est  pars communitatis. Siquidem priori modo  considerentur isti actus: nondum intelligitur esse meritum. Sed cum posteriori modo considerantur iam intelliguntur vt ordinantur ad bonum commune. Ac proinde  qui est præses communitatis tribuit præmium studiosè operanti: quatenus à iustitia legali permouetur ad operandum. Ad  confirmationem iam patet ex dictis, quomodo eleemosyna & ieiunium potest dici  actus iustitiæ legalis.
  
 Ad vltimum nego minorem. Imo iustitia legalis habet actum proprium & realiter distinctum ab actibus aliarum virtutum.  Quod si vt in plurimum actus ille inueniatur coniunctus cum actu imperato alterius  virtutis: hoc non tollit distinctionem virtutis. Quemadmodum actus prudentiæ vix  poterit inueniri nisi circa materiam aliarum  virtutum moralium, & tamen constat esse  virtutem distinctam secundum essentiam  ab illis. Verum est tamen, quòd potest esse  actus iustitiæ legalis in quodam actuali proposito obseruandi legem in omnibus propter bonum commune, vbi nullus actus alterius præter prudentiam exercetur virtutis.
  
 DVbitatur tertio circa diuisionem iustitiæ. Sed antequam dubitationem proponamus, operæ pretium est obseruare ordinem quem habet iustitia legalis ad reliquas iustitiæ partes. Quem ordinem ostendemus partientes iustitiam in communi in    omnes suas partes. Est enim prima diuisio  iustitiæ analoga. Alia est enim iustitia vera  & propria: Alia metaphorica & similitudinaria, qualis est eiusdem ad seipsum & inter partes eiusdem suppositi. Quæ quidem  iustitia in præsenti consideratione seorsum  relinquenda est. Agendum est autem nobis  de iustitia, prout est ad alterum constituens   æqualitatem. Et hæc rursus diuiditur in iustitiam cardinalem & perfectam:  & in iustitiam adiunctam cardinali imperfectam. Cardinalis & perfecta iustitia est, quæ versatur  circa ius perfectum. Cardinali vero adiuncta est, quæ versatur circa ius imperfectum  habens modum cardinalis virtutis: deficiens  tamen ab illius perfectione. Huiusmodi est  religio & pietas, de quibus agit Diuus Tho.  à quæst. 80. & deinceps. Tertio diuiditur  iustitia cardinalis in iustitiam generalem seu  legalem, & in iustitiam particularem. De legali quidem diximus hactenus quid sit, &   quodnam sit eius obiectum. Particularem  vero iustitiam D. Thom. diuidit infra quæstione 61. art. 1. Legalem vero nos intendimus diuidere in dubio sequenti. Sed prius  necesse est examinare secundam diuisionem. Arguitur enim contra illam. Perfectum & imperfectum non multiplicant speciem rerum, ergo illa diuisio non est generis in diuersas species. Respondetur distinguo antecedens. Si enim perfectio sit de intrinseca ratione rei, quæ dicitur perfecta: &   imperfectio sit de intrinseca ratione rei quæ   dicitur imperfecta: nego antecedens. Si autem perfectio vel imperfectio non sit de intrinseca ratione rei quæ dicitur perfecta vel  imperfecta: verum est antecedens: sed nihil  probat contra nos, quoniam in illa diuisione perfectio quæ ponitur in definitione virtutis cardinalis seu iustitiæ cardinalis est de  intrinseca ratione ipsius. Impressio verò est  de intrinseca ratione virtutis quæ dicitur cardinali adiuncta. Non quia in ratione virtutis  sit imperfecta: sed quia in ratione iustitiæ   deficit in aliquo necessario ad perfectam rationem iustitiæ cardinalis. Est exemplum  ad explicandam istam doctrinam. Visio  beatifica & fides sunt in genere cognitionis supernaturalis tanquam perfectum &   imperfectum: sed tamen quia perfectio est    de intrinseca ratione visionis beatificæ, &   imperfectio est de intrinseca ratione cognitionis fidei, differunt isti duo actus plusquam   specie.
  
 Secundo arguitur contra eandem diuisionem. Liberalitas & affabilitas sunt partes  potentiales iustitiæ cardinalis. Et tamen non   sunt propriè  & verè iustitiæ, ergo secunda  diuisio analoga est: sicut & prima, aut certè   membrum diuisum non est iustitia vera &   propria. Respondetur, quòd nos non asserimus omnem partem potentialem iustitiæ   cardinalis esse verè  & propriè iustitiam: sed  veram & propriam iustitiam diuidimus in  cardinalem & in cardinali adiunctam. Itaque   ea pars iustitiæ cardinalis, quæ respicit veram rationem debiti legalis, deficit autem,  quia non potest æquale reddere, hæc est vera & propria iustitia: quanuis sit imperfecta  qualis est religio & pietas. Illæ autem partes potentiales iustitiæ, quæ deficiunt à perfecta ratione iustitiæ, propterea quòd non  retinent rationem debiti legalis: non habent veram rationem & propriam iustitiæ.  Huius differentiæ ratio à priori potest assignari. Nam inter illa tria quæ sæpè diximus necessaria ad rationem iuris, videlicet,  quòd sit ad alterum, item quòd importet  rationem debiti: & denique rationem æqualitatis. Defectus primæ conditionis constituit iustitiam metaphoricam: defectus vero secundæ constituit rationem iustitiæ tantum partis potentialis. Defectus denique tertiæ constituit rationem imperfectæ iustitiæ, sed veram & propriam.
  
 Tertio arguitur contra eandem diuisionem &  contra tertiam. Religio & pietas sunt  excellentiores quam iustitia particularis,  imo religio post virtutes Theologales primum dignitatis locum tenet: vt docet Diuus Thomas infra quæst. 81. artic. 6. Ergo  sunt perfectiores iustitiæ: quam iustitia particularis & iustitia legalis. Respondetur religionem & pietatem esse persectiores virtutes, quàm iustitia particularis: imo vero  religionem esse præstantiorem virtutem,  quam omnis iustitia legalis: tamen non sunt  præstantiores in ratione iustitiæ. Hæc solutio conformis est doctrinæ quam protulimus in hoc articulo, dubio primo, circa finem in solutione cuiusdam primi argumenti. Nec tamen est contraria secundæ solutioni quam illic assignauimus. Vbi diximus quod   non bene intelligitur quod iustitia legalis sit perfectior virtus quam virtus particularis, &   quod non sit perfectior iustitia. Etenim ibi loquebamur de duabus speciebus iustitiæ perfectis. At vero religio & pietas non sunt species perfectæ iustitiæ. Vnde non inconuenit, quod sint perfectiores virtutes etiam in sua  specie, non autem perfectiores iustitiæ  quam   legalis & particularis.
  
 DVbitatur vltimò. Vtrum iustitia legalis sit species subalterna vel atoma.  Videtur, quod sit atoma species. Primo  quoniam charitas est vna species atoma,  cuius actus &  officium est referre omnes actus aliarum virtutum in bonum  diuinum, ergo  similiter iustitia legalis cuius officium est referre omnes actus virtutum in bonum commune, quod est illius proprium obiectum,  erit vna species atoma virtutis. Hoc exemplo vtitur Diuus Thom. artic. 6. vt explicet  nobis rationem iustitiæ legalis.
  
 Secundo arguitur. Non possumus nos imaginari, nisi duas diuisiones iustitiæ legalis.  Prior quidem in qua constituatur quædam  species iustitiæ legalis:  quæ dicitur Epicheia.  Altera in qua diuidatur iustitia legalis tanquam genus in species, videlicet in iustitiam   legalem quæ residet in Principe architectonicè, & in iustitiam legalem: quæ residet in  ministris vel subditis Principi administratiuè: sicut dixit Diuus Thomas artic. 6. conclusione secunda. sed neutra istarum diuisionum est generis in species, ergo est species atoma. Probatur minor quantum ad  priorem diuisionem. Nam Epicheia est  tantum pars potentialis iustitiæ, non subieua, ergo non est species iustitiæ. Probatur antecedens, quia D. Tho. disserit de Epicheia  non in hac priori parte tractatus, de iustitia,  sed in posteriori parte, scilicet, in quæst. 120.   post tractatum omnium partium potentialium   iustitiæ. Probatur eadem minor, quantum ad  secundam  diuisionem. Idem formaliter est obiectum (scilicet bonum commune) respectu iustitiæ legalis quæ est in Principe, & quæ est  in subditis, ergo eadem est virtus specifica  legalis. Sed pro alia parte est Arist. 5. Ethic.    cap. 10. Vbi constituit vnam partem iustitiæ legalis Epicheiam: quæ latinè dicitur  æqualitas. Item Diuus Tho. loco citato, art.  secundo. ad primum docet hoc ipsum.
  
 Secundo arguitur, & probatur, quòd iustitia legalis quæ est in Principe distinguatur specie à iustitia legali, quæ est in ciue.  Quoniam prudentia principalis siue monarchica quæ residet in Principe seu Monarcha distinguitur specie à prudentia politica & monastica, quæ est in ciuibus, vt docet D. Tho. supra quæst. 50. art. 2. & Arist. 6.  Ethicorum cap. 8. sed iustitia legalis in ipso  Principe correspondet ex parte voluntatis  prudentiæ quæ est in intellectu Principis:  iustitia vero legalis quæ residet in ipsis ciuibus, correspondet etiam ex parte voluntatis  prudentiæ politicæ quæ est in intellectibus  ipsorum, ergo sicut ipsæ prudentiæ distinguuntur specie, ita ipsæ iustitiæ legales debent distingui specie. Et confirmatur quoniam iam diximus supra dub. 2. faciliùs multiplicantur & distinguuntur virtutes morales ex parte appetitus quàm ex parte intellectus, sed ex parte intellectus distinguuntur specie prudentia regnatiua & prudentia politica, ergo iustitiæ correspondentes illis distinguuntur specie.
  
 Denique arguitur. Virtus Architectonica distinguitur specie à virtute vsuali &   administratiua, sed iustitia legalis quæ est  in Principe habet se vt virtus Architectonica secundum, quòd est in Principe: secundum autem, quòd est in ciuibus se habet vt  administratiua & vsualis, vt docet Diuus  Thomas artic. 6. ergo differunt specie.
  
 PRO decisione veritatis sit prima conclusio. Iustitia legalis generaliter dicta  diuiditur primum in Epicheiam, & in iustitiam legalem strictè  dictam. Pro intelligentia  huius conclusionis. Notandum est, quod lex à   qua denominatur iustitia legalis, duplicem  finem habet. Alterum intrinsecum & immediatum, quem immediatè respicit ipse  legislator. Alterum extrinsecum  &  meidatum   sed magis principalem: quem principaliter respicit ipse legislator. Sit exemplum. Est lex  de non aperiendis portis ciuitatis tempore belli: ne hostes ciuitatem  occupent: finis immediatus & intrinsecus huius legis est ille,    quem verba immediatè præ se ferunt, ne  hostes in ciuitatem irruant. Finis vero remotus, sed magis principalis est salus & incolumis status reipublicæ. Iustitia igitur legalis in ampla & generali acceptione, respicit vtrumq́ue finem indifferenter. Et secundum hanc considerationem accipitur à nobis in præsenti, tanquam genus quod diuiditur in Epicheiam siue æquitatem, & iustitiam legalem strictè dictam: quæ quidem  respicit tantum finem proximum legis. Epicheia verò seu æquitas respicit tanquam proprium obiectum finem remotum, sed magis intentum à legislatore. Et hinc est, quod iustitia legalis attendit ipsa verba legalia sicut  scripta sunt: æquitas verò prætermissis verbis ipsius legis aliquando sequitur legem secundum id quod postulat iustitiæ ratio &   communis vtilitas. Accommodatur autem  nomen iustitiæ legalis propter penuriam nominum iustitiæ illi quæ respicit verba legis.  Quemadmodum diuidit Arist. dispositionem in habitum & dispositionem: ita vt nomen generis approprietur speciei imperfectiori. Conclusio itaque ad hunc modum  explicata habetur ex Arist. & D. Tho. locis  citatis in primo argumento eorum, quæ fecimus pro parte affirmatiua. Item habetur  apud Arist. lib. 1. Rhetorices. ca. 11. & lib. 2.  magnorum moralium cap. 1. Probatur autem conclusio præter argumenta. Primò   quoniam vt docet D. Tho. in. q. 51. art. 3. & 4.   synesis  &  Gnomi sunt diuersæ virtutes partes potentiales prudentiæ. Nam synesis iudicat de rebus agendis secundum regulas communes. Gnomi verò iudicat de eisdem rebus præter regulas communes: per altiora  quædam & vniuersaliora principia: sed iustitia legalis strictè dicta correspondet ex  parte voluntatis iudicio synesis secundum  communes regulas. AEquitas verò correspondet iudicio Gnomi præter regulas communes per altiora principia & vniuersaliorem finem, ergo distinguuntur specie.
  
 Secundo arguitur. Obiectum iustitiæ legalis specialiter dictæ  & obiectum æquitatis distinguuntur formaliter: ergo ipsæ virtutes sunt distinctæ specie. Probatur antecedens, quia regula & regulatum mensura &   mensuratum in ratione obiecti virtutis distinguuntur formaliter: sed obiectum æquitatis  est ratio & mensura obiecti legalis specialiter dictæ iustitiæ: ergo distinguuntur formaliter ista obiecta. Minor explicatur in exemplo posito in illa lege de non aperiendis portis ciuitatis tempore belli. Vbi manifestum  est, quòd salus ciuitatis &  tranquillitas reipublicæ status est regula & mensura, per quam   debemus metiri, an illo tempore hostes debeant arceri, an introduci intra ciuitatem, si  speratur victoria ex ingressu illorum. Vltimo probatur conclusio. Obiectum æquitatis habet peculiarem difficultatem quandam supra obiectum iustitiæ legalis specialiter dictæ: ergo requiritur specialis virtus  ad vincendam illam difficultatem. Antecedens probatur experientia. Videmus enim  sæpè homines alias doctos Iurisque peritos  & zelum legis habentes: & tamen vsque adeo  scrupulosè hærent verbis & literis ipsius legis: vt nulla ratione etiam vtiliori ad bonum   commune permoueantur, vt attendant legislatoris intentum. Hinc est quòd Paulus  Iurisconsultus ait: lege si seruum. ff. de verborum obligationibus. Dicit enim citans  Celsum dicentem: quòd in eo genere quæstionis in quo agitur de bono, &  æquo: plerumq́ue sub authoritate iuris scientiæ periculosè erratur. Vide Diuum Thom. infra  quæst. 60. artic. 5. ad secundum argumentum.  Vbi refert aliud dictum Iurisconsulti huic  simile. Item Cicero in Oratione pro Cecina, inquit quoties aliqui in iudicio habent  causam pro bono &  æquo: si contrà, literis  & verbis, & vt dici solet, summo contenditur iure: solent huiusmodi iniquitati æqui  &   boni nomen dignitatemq́ue opponere: &   dicere, Iurisconsultorum authoritati non  oportere obedire. Arist. etiam vbi supra ca.  13. Rhetoricorum inquit. Arbitrium eligi,  vt præualeat bonum &  æquum: quoniam in  foro & apud iudicis tribunal magis præstat iustum legale. Hinc etiam illud Prouerbium   ortum habuit, "summum ius summa iniuria".  Etenim summum ius in hoc prouerbio non   accipitur pro eo quod est rigor & seueritas  iuris: nunquam enim iuris rigor est iniuria.  Sed summum ius idem est, acsi diceretur  summitas atque superficies iuris, quod est id  quod verba & literæ legis sonant. Contingit sæpè, quòd intus lateat summa iniuria.  Tunc autem maximè  à vero iure disceditur & fit summa iniuria: cùm iudex hæret literis & verbis legis: & non attendit voluntatem & beneplacitum legislatoris. Cæterùm iustitia legalis specialiter dicta ita ad  hæret literis verbisque legis, vt parata sit &   subordinata limitari per beneplacitum &   voluntatem legislatoris secundum æquitatem iustitiæ. Et idcirco Paulus Iurisconsultus. ff. de regulis iuris. asserit hanc regulam  in omnibus quidem, maximè tamen in iure, scilicet, æquitatem spectandam esse. Et ob  hanc causam ascripsit sibi æquitas hoc nomen, quod videtur genericum omni iustitiæ, scilicet per Antonomasiam & excellentiam quandam: eo quod iustitia legalis strictè   dicta si comparetur cum æquitate ipsa, quasi  seorsum illi opposita, est iniquitas. Omnis  enim æquitas quæ in illa inuenitur debet  esse subordinata virtuti æquitatis: quæ sic dicitur per excellentiam.
  
 Secunda conclusio. Iustitia legalis eadem  & vna est secundum speciem atomam in  principe & subditis. Probatur quia est idem  obiectum formale iustitiæ legalis quæ est  in Principe & subditis. Probatur antecedens.  Princeps per æquitatem procurat bonum  commune præter leges communes, similiter per iustitiam legalem strictè procurat bonum commune per communes regulas: sed  hoc ipsum efficiunt subditi per æquitatem  & per iustitiam legalem strictè  dictam, ergo  idem est obiectum formale vtriusque. Hanc  conclusionem probant argumenta facta in  principio huius dubij per parte negatiua, sed  necesse est ad illa respondere quatenus militant contra primam conclusionem.
  
 Ad primum respondetur negando consequentiam. Obiectum enim charitatis est  vnum  & idem formaliter secundum speciem,  neque particularis difficultas est in referendis actibus virtutis omnis in bonum diuinum, præter illam quæ est in diligendo  Deum. Cæterum vt iam ostendimus obiectum iustitiæ legalis variatur secundum speciem & formalem rationem obiecti respectu iustitiæ legalis quæ dicitur æquitas, &   respectu iustitiæ legalis specialiter dictæ.  Item maior difficultas est in procurando    bono communi præter regulas communes,  quàm in procurando illo per communes  regulas & leges. Quapropter non est eadem ratio de charitate & iustitia legali.
  
 Ad secundum argumentum respondetur, quantum ad priorem partem: quòd Diuus Thom. in tractatu de æquitate seu Epicheia seruauit ordinem & naturæ  & disciplinæ. Naturæ quidem, quoniam processit  ab imperfectioribus iustitijs ad æquitatem  quæ omnium perfectissima est. Disciplinæ   verò, quoniam prius egit de illis iustitijs, quæ   attendunt communes regulas & leges. Reposuit tamen in vltimum locum æquitatem, quæ  præter communes regulas iustum  operatur, corrigens opera aliarum virtutum   iustitiæ. Altera pars argumenti probat secundam conclusionem neque obstat primæ. Similiter non est soluendum primum argumentum in oppositum: fauet enim primæ   conclusioni. Neque obstat secundæ.
  
 Ad secundum verò in oppositum respondetur quatenus militat contra secundam  conclusionem. Faciliùs quidem multiplicari virtutes vt in plurimum in voluntate, quàm in  intellectu: quoniam intellectus simplicior &   perfectior potentia est, quam ipsa voluntas.  Ea vero quæ in inferioribus dispersa sunt, solent adunari in superioribus. Cæterum interdum contingit oppositum, videlicet, quod   in intellectu multiplicentur lumina, per quæ   res illustrantur & perficiuntur: & ex parte  voluntatis non multiplicetur inclinatio &   propensio ad res ipsas. Exempli gratia in intellectu sunt duo habitus circa prima principia. Alter qui dicitur intellectus circa speculabilia principia. Alter vero qui dicitur synderesis circa principia practica & moralia.  Ex parte vero voluntatis neque sunt duo habitus, imo neque vnus respectu boni connaturalis quod ostenditur per illa diuersa lumina: sed ipsa voluntas absque habitu super  addito, est propensa  & inclinata in huiusmodi bonum: imò voluntas est ipsa propensio  & inclinatio. Item est aliud exemplum. Ex  parte intellectus est alius habitus circa prima principia & alius circa conclusiones in  speculabilibus: & tamen ex parte voluntatis  vnus & idem habitus virtutis est circa media eligibilia & circa finem virtutis. Verbi  gratia,     Vnus habitus temperantiæ facit bonam intentionem circa illam materiam, & bonam  electionem mediorum ad finem intentum:  cum tamen in intellectu etiam in practicis  sint quatuor habitus siue virtutes ad operationem virtutis temperantiæ  & cuiuslibet;  scilicet Eubulia & Synesis & Gnomi & prudentia. Ad istum modum dicimus in præsenti, quod cum distinctione prudentiæ in monasticam & politicam, potest esse identitas  secundum essentiam iustitiæ legalis in subditis & Principe.
  
 Ad vltimum negatur minor. Propriè loquendo: non enim iustitia legalis in Principe est Architectonica secundum  naturam suam,  nec respicit secundum  naturam suam nisi eundem finem  quae respicit iustitia legalis in subditis, scilicet bonum  commune. Virtus autem Architectonica, idest superintendens ex natura sua debet habere vniuersaliorem finem.  Verum est tamen quod dicit D. Tho. in arti. 6.   Iustitia legalis prout residet in Principe est  quasi Architectonica quoniam licet ipsa secundum se non magis habeat Imperare in Principe quam in subditis: tamen ratione subiecti,  quod est ipse Princeps, deseruit magis ad  imperium: quam prout est in subditis, quorum est  obedire Principi ad procurandum bonum  commune. Imo vero ad eundem modum omnis virtus quæ residet in Principe potest  quodammodo dici Architectonica: quæ vero residet in subditis vsualis & quasi administratiua. Et ratio est quoniam Princeps imperat  omnes actus aliarum virtutum quatenus à   iustitia legali ordinantur ad bonum publicum. Subditi vero exequuntur huiusmodi  actus de quibus imperat Princeps propter  eundem finem boni publici.



  
 ARTICVLVS VIII.   ¶  Vtrùm iustitia particularis habeat specialem materiam.
  

 AD Octauum sic proceditur.{
         1. 2. q. 69. art. 2. cor. & 3. dist. 33. q. 2. arti. 2. quaestio. 3. & 2. Ethico. lect. 8. col. 2.        
}   Videtur  quod iustitia particularis non habeat materiam specialem. Quia super illud  Gen. 2.  "Fluuius quartus ipse est Euphrates", dicit Glos. Euphrates frugifer interpretatur, nec dicitur contra quos vadat: quia iustitia ad omnes animæ partes pertinet. Hoc autem non esset, si haberet materiam  specialem: quia quælibet materia specialis ad aliquam specialem potentiam   pertinet. Ergo iustitia particularis  non habet materiam specialem.
  
 ¶ 2 Præterea, August. dicit in libro 83.  †{
         Lib. 83. q. 61. to. 4.        
} quæstio. quod quatuor sunt  animæ virtutes, quibus in hac vita  spiritualiter viuitur, scilicet temperantia, prudentia, fortitudo, &   iustitia: & dicit quod quarta est iustitia,  quæ per omnes diffunditur. Ergo  iustitia particularis quæ est vna de  quatuor virtutibus cardinalibus, non   habet specialem materiam.
  
 ¶ 3 Præterea. Iustitia dirigit hominem sufficienter in his, quæ sunt  ad alterum. Sed per omnia quæ sunt  huius vitæ, homo potest ordinari  ad alterum: ergo materia iustitiæ est  generalis & non specialis.
  
 SED contra est, quod  †{
         Libr. 5. ca. 2. tom. 5.        
}  Philosophus  in 5. Ethicor. ponit iustitiam particularem circa ea specialiter, quæ pertinent ad communicationem vitæ.
  
 RESPONDEO dicendum,  quòd omnia quæcunque rectificari  possunt per rationem, sunt materia  virtutis moralis, quæ diffinitur per  rationem rectam: vt patet per Philosophum in 2.  †{
         Lib. 2. ca. 2. & 6. tomo. 5.        
}  Ethic. Possunt autem per rationem rectificari & interiores animæ passiones, & exteriores actiones, & res exteriores,  quæ in vsum hominis veniunt: sed  tamen per exteriores actiones &   per exteriores res, quibus sibi inuicem homines communicare possunt,  attenditur ordinatio vnius hominis ad alterum: secundum autem interiores passiones consideratur rectificatio hominis in seipso. Et ideo  cùm iustitia ordinetur ad alterum,  non est circa totam materiam virtutis moralis, sed solum circa exteriores actiones & res secundum  quandam rationem obiecti specialem:  prout scilicet secundum eas vnus  homo alteri coordinatur.
  
 AD primum ergo dicendum, quod   iustitia pertinet quidem essentialiter ad vnam partem animæ, in qua  est sicut in subiecto, scilicet ad voluntatem, quæ quidem mouet per  suum imperium omnes alias animæ partes. Et sic iustitia non directè, sed quasi per quandam redundantiam ad omnes alias animæ partes pertinet.
  
 AD  secundum dicendum, quòd  sicut suprà  †{
         1. 2. q. 61. ar. 3. & 4.        
} dictum est, virtutes cardinales dupliciter accipintur. Vno  modo, secundum quod sunt speciales virtutes habentes determinatas materias: alio modo, secundum quod significant quosdam generales modos virtutis: & hoc modo loquitur ibi †{
         Eodem libro &. c. in argu. citatis.        
} Augustinus: dicit enim quòd prudentia est cognitio rerum appetendarum &  fugiendarum. Temperantia est refrenatio cupiditatis ab his quæ temporaliter delectant. Fortitudo est firmitas animi aduersus ea, quæ temporaliter molesta sunt. Iustitia est quæ   per cæteras diffunditur, dilectio  Dei &  proximi, quæ scilicet est communis radix totius ordinis ad alterum.
  
  AD tertium dicendum, quòd  passiones interiores, quæ sunt pars  materiæ moralis, secundum se non  ordinantur ad alterum, quod pertinet ad specialem rationem iustitiæ,  sed earum effectus sunt ad alterum   ordinabiles, scilicet operationes exteriores. Vnde non sequitur quòd  materia iustitiæ sit generalis.

  
 SVMMA ARTICVLI.
  
 COnclusio vnica affirmatiua. Iustitia  solum est circa actiones exteriores, &   res secundum quandam obiecti rationem  specialem, scilicet, prout secundum illas vnus  homo ordinatur ad alium.


  
 ARTICVLVS IX.   ¶  Vtrum iustitia sit circa paßiones.
  

 AD nonum sic proceditur.{
         4. dist. 15. q. 1. art. 1. q. 2. ad secundum.        
}   Videtur, quòd iustitia sit  circa passiones. Dicit enim  Philosoph. in 2. †{
         Lib. 2. ca. 3. tomo. 5.        
}  Ethic. quòd circa  voluptates & tristitias est moralis  virtus. Voluptas autem, id est, delectatio, & tristitia sunt passiones  quædam, vt suprà  †{
         1. 2. q. 23. artic. 4.        
} habitum est cùm  de passionibus ageretur: ergo iustitia cùm sit virtus moralis, erit circa  passiones.
  
 ¶ 2 Præterea. Per iustitiam rectificantur operationes, quæ sunt ad  alterum. Sed operationes huiusmodi rectificari non possunt nisi passiones sint rectificatæ: quia ex inordinatione passionum prouenit inordinatio in prædictis operationibus.  Propter concupiscentiam enim venereorum proceditur ad adulterium.  Et propter superfluum  amorem pecuniæ proceditur ad furtum: ergo oportet, quod iustitia sit circa passiones.
  
   ¶ 3 Præterea. Sicut iustitia particularis est ad alterum: ita etiam &   iustitia legalis. Sed iustitia legalis  est circa passiones: alioquin non se  extenderet ad omnes virtutes, quarum quædam sunt manifestè circa passiones: ergo iustitia est circa  passiones.
  
 SED contra est, quod Philosophus dicit in †{
         Li. 5. c. 1. & 2. to. 5.        
}  5. Ethic. quòd est circa operationes.
  
 RESPONDEO dicendum,  quòd huius quæstionis veritas ex  duobus apparet. Primò quidem ex  ipso subiecto iustitiæ, quod est voluntas: cuius motus vel actus non  sunt passiones, vt suprà  †{
         1. 2. q. 22. ar. 3. &. q. 59. art. 4.        
} habitum  est, sed solùm motus appetitus sensitiui passiones dicuntur. Et ideo  iustitia non est circa passiones: sicut temperantia & fortitudo, quæ   sunt irascibilis & concupiscibilis,  sunt circa passiones. Alio modo ex  parte materiæ: quia iustitia est circa  ea quæ sunt ad alterum, non autem  per passiones interiores immediatè, ad alterum ordinamur, & ideo  iustitia circa passiones non est.
  
 AD primum ergo dicendum,  quòd non quælibet virtus moralis  est circa voluptates & tristitias, sicut circa materiam: nam fortitudo  est circa timores & audacias. Sed  omnis virtus moralis ordinatur ad  delectationem & tristitiam, sicut  ad quosdam fines consequentes:  quia, vt Philosoph. dicit in 7. Ethicor.  †{
         Li. 7. c. 11. in princ. tom. 5.        
} Delectatio & tristitia est finis  principalis, ad quem respicientes  vnumquodque, hoc quidem malum, hoc quidem bonum dicimus.    Et hoc modo pertinent etiam ad  iustitiam, quia non est iustus qui non   gaudet iustis operationibus, vt dici  tur in †{
         Li. 1. c. 8. tom. 5.        
}  1. Ethicorum.
  
 AD secundum dicendum, quòd  operationes exteriores mediæ sunt  quodammodo inter res exteriores, quæ sunt earum materia: & inter passiones interiores, quæ sunt  earum principia. Contingit autem  quandoque esse defectum in vno  eorum sine hoc, quòd sit defectus  in alio. Sicut si aliquis surripiat rem  alterius non cupiditate habendi,  sed voluntate nocendi. Vel èconuerso, si aliquis alterius rem concupiscat, quam tamen surripere non   velit. Rectificatio ergo operationum, secundùm quod ad exteriora terminantur, pertinet ad iustitiam. Sed rectificatio earum secundùm quod à passionibus oriuntur,  pertinet ad alias virtutes morales,  quæ sunt circa passiones. Vnde surreptionem alienæ rei iustitia impedit, inquantum est contra æqualitatem in exterioribus constituendam. Liberalitas verò inquantum  procedit ab immoderata concupiscentia diuitiarum. Sed quia operationes exteriores non habent speciem ab interioribus passionibus,  sed magis à rebus exterioribus, sicut ex obiectis: ideo per se loquendo, operationes exteriores magis  sunt materia iustitiæ, quàm aliarum   virtutum moralium.
  
 AD tertium dicendum, quòd  bonum commune est finis singularum personarum in communitate  existentium, sicut bonum totius    finis est cuiuslibet partium. Bonum   autem vnius personæ singularis non   est finis alterius. Et ideo iustitia legalis, quæ ordinatur ad bonum commune, magis se potest extendere  ad interiores passiones, quibus homo aliqualiter disponitur in seipso,  quàm iustitia particularis, quæ ordinatur ad bonum alterius singularis  personæ: quamuis iustitia legalis principalius se extendat ad alias virtutes quantum ad exteriores operationes earum, inquantum scilicet  præcipit lex, fortis opera facere, &   quæ temperati, & quæ mansueti,  vt dicitur in †{
         Libro. 5. Ethic. ca. 2. à med. tom. 5.        
}  5. Ethic.

  
 SVMMA ARTICVLI.
  
 PRima conclusio est negatiua. ¶ Secunda conclusio in solutione ad primum.  Omnis virtus moralis ordinatur ad delectationem & tristitiam sicut ad quosdam fines  consequendos. ¶ Tertia conclusio in solutione ad secundum. Rectificatio operationum, secundùm quod ad exteriorem materiam ordinantur pertinet ad iustitiam: sed secundum quod à passionibus oriuntur, pertinet ad alias virtutes morales, quæ fiunt &   versantur circa passiones. ¶ Vltima conclusio ad tertium. Iustitia legalis magis se potest  extendere ad passiones, quam iustitia particularis: sed simpliciter loquendo non est circa  passiones, sed circa operationes. Intentio D.  Thom. in his duobus articulis est inquirere  differentiam iustitiæ quæ desumitur per ordinem ad actionem illius: quæ est reddere alteri ius suum, & per ordinem ad obiectum quod  est ipsum ius quod alteri tribuitur. Actus autem omnis versatur circa materiam aliquam,  quæ dicitur materia circa quam, quæ quidem  eadem est cum obiecto secundùm rem: sed tamen actio virtutis imponit ipsi materiæ circa quam versatur, formam: constituens in illa  medium quod est obiectum formale quod  operatur virtus. Quemadmodum faber lignarius respicit secundùm artem suam  lignum tanquam materiam circa quam versatur eius ars.  At vero quatenus imprimit figuram in ipso  ligno, intelligitur ratio obiecti in ligno operato ab arte. In his itaque duobus articulis agit  D. Tho. de materia circa quam versatur iustitia. Pro quorum intelligentia notandum est primò, quod hæc vocabula operatio & passio significatione quadam ampla dicuntur de omnibus actionibus & passionibus, siue sint voluntatis siue appetitus sensitiui, siue potentiæ   exteriores executiuæ. At vero quoniam actio  appetitus sensitiui fit quadam cum alteratione physica organi in quo subiectatur appetitus: accomodatum est hoc nomen passio,  vt significet tantum actiones appetitus sensitiui. Reliquæ vero actiones voluntatis &   potentiarum exteriorum retinent nomen  operationis. Imo quoniam per passiones bene  vel male disponitur homo in ordine ad seipsum: At vero per operationes disponitur  bene vel male in ordine ad aliud, ideo est in  vsu loquendi philosophorum moralium, vt  illæ tantum actiones voluntatis & potentiæ   exteriores dicantur operationes, per quas  homo ordinatur ad alterum: non autem illæ   quæ ordinantur ad seipsum: etiam si sint sine passione. Notandum est secundo. Iustitiam legalem aliquo modo non appropriare  & determinare sibi materiam specialem sed  vniuersalem  aliarum virtutum. De qua iustitia  potest intelligi testimonium illud glossæ   quod citat D. Thom. art. 8. argum. 1. Quod  quidem est D. Aug. lib. 2. de Genes. contra  Manich. c. 10. Intelligi etiam potest alterum  testimonium quod citatur ibidem argum. 2. ex  Aug. lib. 83. quæst. q. 61. siquidem de legali  iustitia maxime verificantur illa testimonia:  quanuis D. Tho. aliter soluat illa argumenta.  Asserit etiam D. Tho. hanc explicationem  articuli. 9. ad tertium. Et ratio eius est manifesta. Quoniam iustitia legalis ordinat ciues & bona ipsorum ad bonum publicum  tanquam bona partium ad bonum totius, &   tanquam medium ad finem. Passiones autem   redactæ ad medium rationis sunt bona ipsorum   ciuium, ergo eas etiam ordinat iustitia legalis ad bonum publicum. Notandum est tertiò, quòd si velimus valde propriè  & formaliter loqui, iustitia legalis versatur tantum circa operationes &  non circa passiones.    Hæc doctrina videtur D. Tho. art. 9. ad tertium. vbi inquit, quòd principalius iustitia  legalis versatur circa operationes etiam illarum virtutum, quæ respiciunt passiones,  verbi  gratia, fortitudo, vt à iustitia legali imperatur,  principaliter respicit exteriorem actionem  scilicet aggressionem in bello aut etiam fugam ipsam quatenus expedit bono publico.  Idipsum insinuauerat D. Tho. in solutione  ad tertium: non enim dixit absolute iustitiam  legalem respicere passiones tanquam materiam, sed loquitur comparatiue, scilicet quod magis  est circa passiones quam iustitia particularis.


  
 ARTICVLVS X.   ¶  Vtrùm medium iustitiæ sit medium rei.
  

 AD Decimum sic proceditur.{
         1. 2. q. 64. art. 2. & 3. d. 33. q. 1. art. 3. q. 2. & 4. d. 25. q. 1. ar. 1. q. 2. & vir. q. 1. art. 13. ad 7. 12. 13. & 17.        
}   Videtur quòd medium   iustitiæ non sit medium rei.  Ratio enim generis saluatur in omnibus speciebus. Sed virtus moralis in 2. Ethic.  †{
           Li. 2. c. 6. tom. 5.        
} diffinitur esse habitus electiuus in medietate existens  determinata ratione quo ad nos: ergo & in iustitia est medium rationis, & non rei.
  
 ¶ 2 Præterea. In his, quæ simpliciter sunt bona, non est accipere superfluum & diminutum, & per consequens nec medium: sicut patet de  virtutibus, vt dicitur in 2. Ethic.  †{
         Li. 2. c. 6. non  procul  à fine, to. 5. Li. 5. c. 1. parum ante med.        
}   Sed iustitia est circa simpliciter bona, vt dicitur in 5. Ethic. ergo in iustitia non est medium rei.
  
 ¶ 3 Præterea. In alijs virtutibus  ideo dicitur esse medium rationis  & non rei, quia diuersimodè accipitur per comparationem ad diuersas personas: quia quod vni est multum, alteri est parum, vt dicitur in  2. Ethic.  †{
         Lib. 2. ca. 6. tom. 5.        
} sed hoc etiam obseruatur  in iustitia. Non enim eadem pœna    punitur, qui percutit principem, &   qui percutit priuatam personam:  ergo etiam iustitia non habet medium rei, sed medium rationis.
  
 SED contra est, quod Philosophus in 2. Ethic.  †{
         Lib. 2. ca. 6. tom. 5.        
} assignat medium   iustitiæ, secundum  proportionalitatem  arithmeticam: quod est medium rei.
  
 RESPONDEO dicendum,  quòd sicut suprà  †{
         Art. præc. & 1. 2. q. 59. art. 4. &. q. 60. art. 2.        
} dictum est, aliæ   virtutes morales principaliter consistunt circa passiones, quarum rectificatio non attenditur nisi secundum   comparationem ad ipsum hominem, cuius sunt passiones: secundùm  scilicet quod irascitur & concupiscit prout debet secundum diuersas  circunstantias. Et ideo medium talium virtutum non accipitur secundùm proportionem vnius rei ad alteram, sed solùm secundum  comparationem ad ipsum virtuosum. Et propter hoc in ipsis est medium solum secundum rationem, quo ad nos. Sed  materia iustitiæ est exterior operatio, secundùm quod ipsa vel res cuius est vsus, debitam  proportionem habet ad aliam personam. Et ideo medium iustitiæ consistit in quadam proportionis æqualitate rei exterioris  ad personam exteriorem. Æquale autem est realiter medium inter maius &   minus, vt dicitur in 10. Metaph.  †{
         Libr. 10. tex. 18. & 19. to. 3.        
}   vnde iustitia habet medium rei.
  
 AD primum ergo dicendum,  quòd hoc medium rei est etiam medium rationis: & ideo in iustitia saluatur ratio virtutis moralis.
  
 AD secundum dicendum, quòd  bonum simpliciter, dupliciter dicitur: vno modo, quod est omnibus    modis bonum: sicut virtutes sunt  bonæ. Et sic in his quæ sunt bona  simpliciter, non est accipere medium   & extrema. Alio modo dicitur aliquid simpliciter bonum: quia est  absolutè bonum, scilicet secundum   suam naturam consideratum: quanuis per abusum possit fieri malum:  sicut patet de diuitijs & honoribus. Et in talibus potest accipi superfluum  diminutuum  &  medium, quantum ad homines, qui possunt eis vti  bene, vel male. Et sic circa simpliciter bona dicitur esse iustitia.
  
 AD tertium dicendum, quòd  iniuria illata, aliam proportionem  habet ad principem, &  aliam ad personam priuatam. Et ideo oportet  aliter adæquare vtranque iniuriam  per vindictam: quod pertinet ad diuersitatem rei, & non solum ad diuersitatem rationis.

  
 COMMENTARIVS.
  
 DVbitatur circa istos duos articulos;  Vtrùm iustitia saltim particularis versetur tantum circa operationes, An vero simul circa passiones. Hæc dubitatio habet  aliam annexam, scilicet, An iustitia sit tantum in voluntate subiectiuè, an vero simul  etiam sit in appetitu sensitiuo. Vtriusque dubitationis eadem est solutio. Si enim iustitia versatur tantum circa operationes, erit  tantum in voluntate subiectiuè, si autem versatur simul circa passiones, erit simul in appetitu sensitiuo.
  
 Arguitur ergo primò, & probatur, quòd  iustitia versetur simul & circa operationes,  & circa passiones, & quòd sit in voluntate  & in appetitu sensitiuo. Misericordia versatur simul circa operationes & passiones, &   simul est involuntate  & in appetitu sensitiuo,  vt ostendimus. 2. 2. q. 30. ar. 3. dub. 2. ergo & iustitia saltim particularis versabitur circa operationes & passiones, & erit in voluntate &   in appetitu sensitiuo. Probatur consequentia.    Quia sicut iustitia est ad alterum: ita etiam misericordia est ad subleuandam miseriam alterius. Quòd si misericordia nihilominus  moderatur passiones appetitus sensitiui, scilicet compassionem & duritiem erga miseriam alienam, sequitur quòd iustitia etiam  moderetur passionem appetitus sensitiui,  scilicet, nimiam cupiditatem rerum temporalium quæ impedit nequis reddat alteri  quod debet, aut quòd non promptè  & delectabiliter reddat. Confirmatur, quoniam liberalitas, quæ etiam est ad alterum, versatur  simul circa operationes & passiones: vt docet D. Tho. in solutione ad secundum argumentum art. 9. ergo eadem erit ratio de iustitia.
  
 Arguitur secundò. Virtutes quæ sunt in  appetitu sensitiuo tanquam in subiecto, quales sunt fortitudo & temperantia, versantur  simul erga operationes & passiones, ergo iustitia. Antecedens probatur. Quoniam potissimus actus fortitudinis &  temperantiæ est  electio voluntatis, iuxta doctrinam Arist. 6.  Ethic. c. 2. Virtus enim moralis quæcunque,  est essentialiter habitus electiuus: ipsa autem   electio principaliter est actus voluntatis elicitus: quanuis sit quædam electio participata in appetitu sensitiuo, sed hæc est minus  principalis vtpotè deriuata ab electione voluntatis, igitur fortitudo & temperantia versantur circa operationes. Hoc argumento  non solum impugnatur conclusio art. 9. sed  etiam ratio prima illius.
  
 Arguitur tertiò. Et probatur, quod saltim iustitia legalis versetur circa operationes &   passiones, & sit subiectiuè consequenter in  voluntate & in appetitu sensitiuo. Nam D.  Tho. in solutione ad tertium, tribuit iustitiæ   legali quod versetur circa passiones, quamuis minus principaliter. Hoc enim non obstat quominus ponatur aliquis habitus in appetitu  sensitiuo: sicut ponitur habitus misericordiæ  & habitus liberalitatis in appetitu sensitiuo: quanuis istæ virtutes principaliter ordinentur ad alterum. In hac quæst. Buridanus  5. Ethic. q. 1.  contrarius est doctrinæ D. Tho.
  
 PRO decisione sit prima conclusio. Iustitia etiam particularis versatur tantum erga operationes, & consequenter tantum est in  voluntate subiectiuè. Hæc est expressa sententia Philosophi. 5. Ethic. c. 1. & 2.  & est doctrina D. Tho. 1. 2. q. 60. art. 2. & 3. vbi vniuersaliter de iustitia hanc conclusionem docet. Intelligenda est autem conclusio quod iustitia per seipsam respicit tantum operationes circa alterum tanquam propriam materiam circa quam versatur. Cum hoc tamen  stat in veritate, quòd aliqua iustitia respiciat  passiones indirecte, mediantibus alijs virtutibus moderandas.
  
 Secunda conclusio. Iustitia siue legalis siue particularis tantum residet in voluntate tanquam in subiecto. Probatur, quia tantum per se  respicit operationes. Non  autem versatur circa  passiones appetitus sensitiui, ergo tantum est  in voluntate subiectiue. Antecedens ostenditur  à D. Tho. in art. 8. & 9. Et ratio est, quia  virtus in ea tantum  potentia collocatur tanquam   in subiecto, cuius actus moderatur. De hac  conclusione vide quæ  supra dicta sunt art. 4.
  
 Ad primum argumentum respondetur  negando consequentiam. Et ratio discriminis  est: quoniam humana misericordia per se  respicit simul & operationes & passiones,  scilicet, &  bonum alienum & proprium. Bonum quidem alienum: quatenus ordinatur homo per illam ad subleuandam alienam  miseriam: bonum autem proprium habentis,  quatenus ordinatur circa compassionem quæ   est in appetitu sensitiuo. Definitur enim misericordia quod sit compassio alienæ miseriæ ad  subleuandam illam. Et idcirco postulat virtus misericordiæ humanæ duos habitus partiales ad sui perfectionem. Alterum in voluntate respectu boni alieni, Alterum in appetitu sensitiuo respectu boni proprij. Dicimus  autem misericordiam humanam: quoniam  misericordia absolutè  & secundùm se reperitur propriè in Deo: in quo tamen nulla est  passio nisi metaphoricè. Eodem modo dicendum est de humana liberalitate: quod includit duos habitus: Alterum in ordine ad bonum  alienum in voluntate: Alterum ad temperandam  passionem  auaritiæ in appetitu sensitiuo. At  vero iustitia humana tantum per se respicit bonum  alienum: si autem aliquis propter auaritiam impeditur à reddendo debito vel à reddendo  delectabiliter vt requirit virtus: tunc pertinebit ad aliam virtutem moderari talem passionem, scilicet, ad liberalitatem. Quemadmodum   si iudex impeditur à recta sententia ferenda    propter passionem fornicationis, tunc pertinet ad virtutem castitatis auferre illud impedimentum, sunt enim virtutes connexæ  &   ad inuicem operas suas impendunt.
  
 Ad secundum  respondetur  electionem  voluntatis  elicitam  à virtute temperantiæ  & fortitudinis  non dici operationem eo modo quo in præsenti vtimur nomine operationis: quoniam electio voluntatis elicita ab illis virtutibus tota  refertur & ordinatur ad bonum ipsius hominis habentis per moderationem  passionum. Quamuis enim istæ virtutes sint tantum subiectiuè in  appetitu, tamen ipsa electio voluntatis  prompta   & delectabilis circa talem  materiam esse non  potest   nisi proficiscatur à virtutibus existentibus  in appetitu sensitiuo. Et quamuis sint in potentia inferiori subiectiuè, nihilominus possunt  elicere actum electionis talem in voluntate.  Quoniam ipsæ virtutes à dictamine prudentiæ quæ est in intellectu, vel sunt acquisitæ   vel operantur  ponuntque in exercitio suas operationes. Quapropter in virtute illius possunt elicere actum in voluntate  quantum ad modum virtutis, quemadmodum  dicunt Philosophi  quod  phantasmata illuminata ab agenti intellectu  producunt speciem intelligibilem in intellectu  possibili. In præsenti igitur dicimus quod  operationem  solum accipimus vt significet illam  actionem quæ ordinatur perfectè ad bonum alterius. Quapropter ipsamet electio quæ est à   iustitia non dicitur operatio neque materia circa quam operatur iustitia. Etenim materia circa quam illa dicitur, in qua actio virtutis imprimit formam  &  modum  suum. Ipsa igitur electio  iustitiæ  non potest esse materia circa quam  operatur iustitia: sed debet esse operatio exterior  vel aliqua res exterior, sic enim perpetuo  D. Tho. in assignando materiam iustitiæ dicit quod sunt operationes exteriores & res ipsaæ.
  
 Ad vltimum respondetur. Iustitiam legalem non versari per se circa passiones. Ad confirmationem negatur antecedens. Accipimus  enim medium rei, non prout dicitur transcendentalis res, sed prout distinguitur à passionibus personæ  secundum quod in ordine ad  ipsum moderandæ sunt. Cæterum quod ibidem   obijcitur de fortitudine & temperantiæ virtute non obstat, quoniam fortitudo & temperantia non versantur immediatè nisi circa  passiones quarum obiectum est delectabile    gustus vel tactus vel respectu fortitudinis  timor vel audacia quatenus moderantur sicut oportet, quòd autem ipse miles dexterè   pugnet, pertinet ad artem & membrorum  agilitatem & fortitudinem naturalem. Et  per hoc patet ad secundam confirmationem.  Etenim iustitia imperat in illo casu quòd talis operatio pugnæ fiat secundùm quod alteri debitum est: fortitudo vero non aliter  concurrit quam moderando passiones timoris & audaciæ.


  
 ARTICVLVS XI.   ¶  Vtrùm actus iustitiæ sit reddere  vnicuique quod suum est.
  

 AD Vndecimum sic proceditur.{
         Inf. q. 66. ar. 3. & 5. cor. & 1. par. q. 21. art. 1. cor. & 2. dist. 27. art. 3. corpor. & ad 3.        
}   Videtur quòd actus  iustitiæ  non sit reddere vnicuique quod suum est. †{
           Lib. 14. c. 9. circa fin. to. 3.        
}  August.  enim 14. de Trinit. attribuit iustitiæ subuenire miseris. Sed in subueniendo miseris non tribuimus  eis quæ sunt eorum, sed magis quæ   sunt nostra: ergo iustitiæ actus non  est tribuere vnicuique quod suum est.
  
 ¶ 2 Præterea. Tullius in libro de  Offic.  †{
         Lib. 1. in c. de iustitia, circa princ.        
} dicit, quòd beneficentia,  (quam benignitatem vel liberalitatem appellare licet) ad iustitiam  pertinet. Sed liberalitatis est de proprio dare alicui, non de eo quod est  eius: ergo iustitiæ actus non est reddere vnicuique quod suum est.
  
 ¶ 3 Præterea. Ad iustitiam pertinet, non  solum res dispensare debito  modo, sed etiam iniuriosas actiones cohibere, putà homicidia, adulteria, & alia huiusmodi. Sed reddere quod suum est, videtur solum  ad dispensationem rerum pertinere. Ergo non sufficienter per hoc  notificatur actus iustitiæ, quòd dicitur, actus eius esse reddere vnicuique quod suum est.
  
 SED contra est quod Ambros.   dicit †{
         Lib. 1. ca. 24. circa fin. to. 1.        
}  in 1. de Offic. Iustitia est quæ   vnicuique quod suum est tribuit,  alienum non vendicat, vtilitatem  propriam negligit, vt communem  æquitatem custodiat.
  
 RESPONDEO dicendum,  quòd sicut †{
         Art. 9. & 10. huius quæst.        
} dictum est, materia iustitiæ est operatio exteriorum secundum quod ipsa vel res, qua per eam  vtimur, proportionatur alteri personæ, ad quam per iustitiam ordinamur. Hoc autem dicitur esse suum   vnicuique personæ, quod ei secundùm proportionis æqualitatem debetur. Et ideo proprius actus iustitiæ nihil aliud est, quam reddere vnicuique quod suum est.
  
 AD primum ergo dicendum,  quòd iustitiæ, cùm sit virtus cardinalis, quædam aliæ virtutes, secundariæ adiunguntur: sicut misericordia, liberalitas, & aliæ huiusmodi  virtutes, vt infrà  †{
         Quæst. 80. art. 1.        
} patebit. Et ideo  subuenire miseris, quod pertinet  ad misericordiam, siue pietatem, &   liberaliter benefacere, quod pertinet ad liberalitatem, per quandam  reductionem attribuitur iustitiæ sicut principali virtuti. Et per hoc patet responsio ad Secundum.
  
 AD tertium dicendum, quòd sicut Philosophus  †{
         Lib. 1. ca. 4. tom. 5.        
} dicit in 5. Ethic.   Omne superfluum in his quæ ad iustitiam pertinent, lucrum, extenso nomine, vocatur: sicut & omne  quod minus est, vocatur damnum.  Et hoc ideo, quia iustitia prius est  exercita, & communius exercitatur in voluntarijs commutationibus rerum, putà emptione & venditione, in quibus propriè hæc nomina dicuntur. Et exinde deriuantur hæc nomina ad omnia, circa  quæ potest esse iustitia. Et eadem ratio est de hoc, quod est reddere vnicuique quod suum est.

  
 SVMMA ARTICVLI.
  
 COnclusio est affirmatiua. Nota breuiter in hoc articulo, quòd actus iustitiæ qui dicitur esse reddere vnicuique quod  suum est: dupliciter potest contingere. Vno  modo vt id quod redditur alteri, sit proprium illius & in eius dominio numeratum.  Verbi  gratia, quando ego reddo Petro equum, quem   mihi accommodauerat. Altero modo contingit, ita vt id quod redditur ante redditionem ipsam non erat proprium eius cui redditur neque in eius dominio numeratum:  sed tantum ille habebat ius vt ego redderem  illi, & mea operatione reddendi & tribuendi efficerem proprium illius. Verbi  gratia, cùm ego  reddo mercenario mercedem suam pro labore diei, vel restituo tot pecunias quot mutuo acceperam. Conclusio igitur articuli vtroque modo verificatur. Non enim opus est vt  id quod alteri redditur per actum iustitiæ,  sit proprium eius cui redditur ante redditionem: sed sufficit vt mea redditione, ad  quam ius habet, fiat proprium illius. Pro intelligentia huius articuli reuocentur in memoriam quæ  diximus artic. 1. huius quæstionis, & 5. & 6.


  
 ARTICVLVS XII.   ¶  Vtrùm iustitia præmineat inter omnes virtutes morales.
  

 AD Duodecimum sic proceditur.{
         Inf. q. 123 art. 12. Et q. 141. ar. 8. Et 1. 2. q. 66. art. 4. & 3. d. 35. q. 1. artic. 3. q. 1. corp.        
}   Videtur quod iustitia non præemineat inter  omnes virtutes morales. Ad iustitiam enim pertinet, reddere alteri  quod suum est. Ad liberalitatem  autem pertinet de proprio dare,    quod virtuosius est. Ergo liberalitas est maior virtus, quàm iustitia.
  
 ¶ 2 Præterea. Nihil ornatur nisi  per aliquid dignius se. Sed magnanimitas est ornamentum  & iustitiæ   & omnium virtutum: vt dicitur in  4. Ethicor.  †{
         Li. 4. c. 3. ante med. tom. 5.        
} Ergo magnanimitas  est nobilior quàm iustitia.
  
 ¶ 3 Præterea. Virtus est circa difficile &  bonum, vt dicitur  in 2. Ethic.  †{
         Li. 2. c. 3. circa finem, tom. 5.        
}   Sed fortitudo est circa magis difficilia quàm iustitia, id est, circa pericula mortis, vt dicitur in 3. Ethic.  †{
         Lib. 3. ca. 1. & 2. simul, to. 5.        
}   Ergo fortitudo est nobilior iustitia.
  
 SED contra est, quod Tullius   dicit †{
         Lib. 1. in cap. de iustitia, circa princ.        
}  in 1. de Officijs. "In iustitia  virtutis splendor est maximus, ex  qua boni viri nominantur."
  
 RESPONDEO dicendum,  quòd si loquamur de iustitia legali,  manifestum est quòd ipsa est præclarior inter omnes virtutes morales,  inquantum bonum commune præeminet bono singulari vnius personæ. Et secundùm hoc †{
         Li. 5. c. 1. aliquantulum ante fin. tom. 5.        
}  Philosoph.  in 5. Ethic. dicit: quòd præclarissima virtutum videtur esse iustitia,  & neque est Hesperus, neque Lucifer ita admirabilis. Sed etiam si loquamur de iustitia particulari, præcellit   inter alias virtutes morales duplici  ratione. Quarum prima potest sumi ex parte subiecti: quia scilicet  est in nobiliori parte animæ, id est,  in appetitu rationali, scilicet, in voluntate, alijs virtutibus moralibus  existentibus in appetitu sensitiuo,  ad quem pertinent passiones, quæ   sunt materia aliarum virtutum moralium. Secunda ratio sumitur ex  parte obiecti. Nam aliæ virtutes    laudantur solùm secundùm bonum   ipsius virtuosi. Iustitia autem laudatur, secundùm quod virtuosus ad  alium bene se habet. Et sic iustitia  quodammodo est bonum alterius,  vt dicitur in 5. Ethicor. Et propter  hoc Philosophus dicit {
         Lib. 5. ca. 1. aliquantulum ante fin. to. 5. †  Libr. 1. Rhetor. c. 9. paulo à prin. to. 6.        
}  in 1. Rhetoric.  "Necesse est maximas virtutes  esse eas, quæ sunt alijs honestissimæ:  siquidem est virtus potentia benefactiua." Propter hoc & fortes & iustos maximè honorant, quoniam fortitudo est vtilis alijs in bello, iustitia autem & in bello & in pace.
  
 AD primum ergo dicendum, quod   liberalitas, etsi de suo det: tamen  hoc facit, inquantum in hoc considerat propriæ virtutis bonum. Iustitia autem dat alteri quod suum  est, quasi considerans bonum commune. Et propterea iustitia obseruatur ad omnes: liberalitas autem  ad omnes se extendere non potest.  Et iterum liberalitas, quæ de suo  dat, supra iustitiam fundatur, per quam   vnicuique quod suum est, tribuitur.
  
 AD secundum dicendum, quòd  magnanimitas quando superuenit  iustitiæ, auget eius bonitatem: quæ   tamen sine iustitia nec virtutis rationem haberet.
  
 AD tertium dicendum, quòd fortitudo, etsi consistat circa difficiliora, non tamen est circa meliora, cùm  sit solùm in bello vtilis: iustitia autem & in pace & in bello, sicut †{
         In cor. art.        
}   dictum est.

  

 SVMMA ARTICVLI.
  
 PRima conclusio. Manifestum est quòd  iustitia legalis est præclarior inter omnes virtutes morales. Ratio est, quia bonum    commune est eius proprium obiectum.
  
 Secunda conclusio. Iustitia etiam particularis est præclarior inter alias virtutes morales. Ratio est, quia est in nobiliori subiecto, & habet nobilius obiectum.

  
 COMMENTARIVS.
  
 IN præcedentibus articulis tradidit nobis  D. Tho. absolutam iustitiæ  cognitionem:  in hoc autem articulo comparatiuam. Comparatur autem iustitia vniuersis alijs virtutibus in 1. 2. quæst. 66. artic. 3. Vbi diffinitur  quòd virtutes intellectuales præstant simpliciter loquendo omnibus moralibus: ac  proinde prudentia, quæ ratione subiecti, inter intellectuales numeratur, excellentior  est quam aliæ virtutes morales: ac proinde  in præsenti solum comparat D. Tho. iustitiam cum virtutibus moralibus præter prudentiam. Nos autem non ita vniuersaliter  disputabimus de excellentia virtutis iustitiæ, comparando illam cum alijs virtutibus  moralibus: sed solum cum misericordia.  Huius instituti duplex est ratio. Prima, quoniam non potest haberi exacta notitia & cognitio comparatiua duorum extremorum,  nisi prius habeatur absoluta singulorum. At  vero hactenus non est habita absoluta cognitio nisi misericordiæ, supra in quæst. 30.   Secunda ratio est. Quoniam D. Tho. sæpe  de decem virtutibus quærit eandem quæstionem, An sint excellentiores reliquis. In  hac 2. 2. supra in quæst. 30. de misericordia.   De iustitia vero in præsenti artic. De religione autem infra quæstio. 81. De obedientia  quæst. 104. De liberalitate quæst. 117. De  fortitudine in quæst. 123. De Patientia in  quæst. 136. de Temperantia quæst. 141. De  Virginitate quæst. 152. Et denique de Humilitate quæst. 161.
  
 DVbitatur breuiter, Vtrùm iustitia sit  præstantior quam misericordia. Arguitur primo pro parte negatiua. Nam D. Tho.   supra quæst. 30. art. 4. ait, misericordiam esse præstantiorem omnibus virtutibus, quæ   ordinantur ad proximum.
  
 Secundò. Actus misericordiæ est multo  potior & potentior quàm actus iustitiæ. Ergo ipsa virtus. Probatur antecedens. Actus  misericordiæ est supplere & leuare miseriam     proximi, actus autem iustitiæ est reddere  proximo quod suum est: sed leuare & supplere defectus aliorum est potentioris agentis, ergo actus misericordiæ est præstantior  actu iustitiæ quæ potest esse inter æquales.
  
 Tertiò. Leuare omnem miseriam spiritualem non solum à personis priuatis, sed  etiam à  communitate pertinet ad actum misericordiæ, sed iste actus est diuinissimus &   præstantissimus, quo nullus maior excogitari potest. Ergo misericordia inter omnes  virtutes præstantissima est à toto genere.
  
 Ad hoc dubium respondetur primo, ex  doctrina Caietani super istum articulum,  quòd cum misericordia, vt dictum est includat duos habitus. Alterum qui residet in  appetitu sensitiuo, & versatur circa passiones. Alterum qui existir in voluntate & versatur circa operationes exteriores supplentes miseriam alienam: prior quidem habitus est imperfectior quàm habitus iustitiæ.  Et hoc probat D. Thom. in hoc artic. 12. Posterior vero habitus est multo præstabilior  virtute iustitiæ. Et hoc probant argumenta  facta in hoc dubio. Neque Diuus Tho. sibi  contrarius est, quoniam in præsenti articulo, dicit iustitiam præstare omnibus virtutibus moralibus: loquitur enim de virtutibus  moralibus, quæ communiter inter morales  numerantur. At vero misericordia in posteriori illa consideratione magis videtur pertinere ad virtutem Theologicam charitatis  quam ad virtutem moralem. Nam idcirco  Diuus Tho. disseruit de misericordia in tractatu de charitate, ergo ibi non considerauit illam vt virtutem moralem, sic enim reseruasser illum tractatum ad considerationem  de partibus potentialibus iustitiæ. Respondetur secundo, & fortassis melius ex doctrina Diui Tho. artic. 11. ad primum. quòd misericordia humana est virtus adiuncta iustitiæ. Vnde comparatio hæc non fit nisi cum  alijs virtutibus quæ non sunt ipsi iustitiæ adiunctæ. Nec mirum est, quòd virtus adiuncta cardinali virtuti sit potior virtus simpliciter quam ipsa cardinalis, vt patet de religione quæ potissima est post virtutes Theologicas, vt docet Diuus Tho. infra quæst. 81.   Versatur enim circa cultum Dei. Ad hunc ergo modum dicimus, quòd misericordia humana quanuis sit adiuncta virtuti cardinali  est potior virtus quam illa, vt probant argumenta facta. Respondetur tertio, quòd quamuis misericordia secundum se in tota sua generalitate & plenitudine possit supplere omnem miseriam alienam etiam totius mundi. Tamen humana misericordia quam in  præsenti comparamus cum humana iustitia non est efficax tanti boni quod consideratur tanquam obiectum plenarium misericordiæ in communi, vt etiam includit diuinam misericordiam: quinimo multum deficit humana misericordia ab efficacia exequendi actum perfectum circa suum obiectum. At vero iustitia etiam humana perfectè operatur circa suum obiectum: facit enim  perfectè  æqualitatem circa illud, & propterea simpliciter loquendo humana iustitia perfectior est quam humana misericordia: quæ doctrina multum consonat cum  doctrina Diui Thomæ arti. 11. ad primum  & secundum argumentum.
  
  
  
  
  
   QVÆSTIO LIX.   De Iniustitia.
  
 DEINDE consideran dum est  de iniustitia. Et circa hoc quæruntur quatuor.
  
 ARTICVLVS PRIMVS.   ¶  Vtrùm iniustitia sit vitium speciale.
  

 AD Primum sic proceditur.{
         Supra quaestio. 58. art. 5. ad 3. & infra. q. 79. artic. 2. ad tertium.        
} Videtur quòd iniustitia non sit vitium speciale. Dicitur enim primæ  Ioan. 3.  "Omne peccatum est iniquitas." Sed iniquitas videtur idem esse quod iniustitia: quia iustitia est æqualitas quædam. Vnde iniustitia idem videtur  esse, quod inæqualitas, siue iniquitas. Ergo iniustitia non est speciale peccatum.
  
 ¶ 2 Præterea, Nullum speciale    peccatum opponitur omnibus virtutibus. Sed iniustitia opponitur  omnibus virtutibus. Nam quantum   ad adulterium, opponitur castitati,  quantum ad homicidium, opponitur mansuetudini: & sic de alijs.  Ergo iniustitia non est speciale peccatum.
  
 ¶ 3 Præterea, Iniustitia iustitiæ   opponitur, quæ in voluntate est. Sed  omne peccatum est in voluntate,  vt †{
         Li. de duabus animabus ca. 10. & 11. tomo. 6.        
} Augustinus dicit. Ergo iniustitia non est speciale peccatum.
  
 SED contra est, quòd iniustitia  iustitiæ opponitur. Sed iustitia est  specialis virtus. Ergo iniustitia est  speciale vitium.
  
 RESPONDEO dicendum,  quòd iniustitia est duplex. Vna quidem illegalis, quæ opponitur legali iustitiæ. Et hæc quidem secundum   essentiam est speciale vitium, inquantum respicit speciale obiectum, scilicet bonum commune quod contemnit. Sed quantum ad intentionem est vitium generale, quia  per contemptum boni communis  potest homo ad omnia peccata deduci. Sicut etiam omnia vitia inquantum repugnant bono communi iniustitiæ  habent rationem, quasi  ab iniustitia deriuata: sicut & suprà   de iustitia †{
         Quæst. 58. artic. 6.        
} dictum est. Alio modo  dicitur iniustitia secundum inæqualitatem quamdam ad alterum, prout  scilicet homo vult habere plus de  bonis, puta diuitijs & honoribus:  & minus de malis, puta laboribus,  &  damnis. Et sic iniustitia habet materiam specialem: & est particulare  vitium, iustitiæ particulari oppositum.
  
  AD primum ergo dicendum, quod   sicut iustitia legalis dicitur per comparationem ad bonum commune  humanum, ita iustitia diuina dicitur per comparationem ad bonum  diuinum, cui repugnat omne peccatum: &  secundum hoc, omne peccatum dicitur esse iniquitas.
  
 AD  secundum dicendum, quòd  iniustitia etiam particularis opponitur indirectè omnibus virtutibus,  inquantum scilicet exteriores etiam   actus pertinent & ad iustitiam, &   ad alias virtutes morales, licet diuersimodè, sicut supra †{
           Ar. 9. præced. quæst        
} dictum est.
  
 AD tertium dicendum, quòd voluntas sicut & ratio se extendit ad  materiam totam moralem, scilicet  ad passiones & ad operationes exteriores, quæ sunt ad alterum, sed  iustitia perficit voluntatem solum,  secundum quod se extendit ad operationes, quæ sunt ad alterum, &   similiter iniustitia.

  

 SVMMA ARTICVLI.
  
 PRima conclusio. Iniustitia illegalis non  est speciale vitium secundum essentiam,  sed generale secundum intentionem & imperium.
  
 Secunda conclusio. Iniustitia particularis habet particularem materiam, & est specialius vitium.

  
 COMMENTARIVS.
  
 IN hoc articulo hoc solum obseruandum  est, quod cum opposita multiplicentur  tot modis vnum, quot & alterum: easdem  omnino diuisiones quas tribuimus iustitiæ,  consequenter debemus facere respectu iniustitiæ. Rursus eadem omnino materia circa quam versatur iustitia est materia circa quam versatur iniustitia: quamuis ratio formalis obiecti debeat esse differens. De hac  revideatur Arist. lib. 5. Ethic. c. 2.



  
       ARTICVLVS II.   ¶  Vtrùm aliquis dicatur iniustus  ex hoc, quòd facit iniustum.
  

 AD Secundum sic proceditur.{
         Infra arti. 4. ad 14. et 5. Eth. lec. 13. et Psal. 35. princ.        
} Videtur quòd aliquis dicatur iniustus ex  hoc, quòd facit iniustum. Habitus  enim specificantur per obiecta, vt  ex suprà  †{
         1. 2. q. 54 artic. 2.        
} dictis patet. Sed proprium   obiectum iustitiæ, est iustum: & proprium obiectum iniustitiæ est iniustum. Ergo & iustus dicendus est  aliquis ex hoc, quod facit iustum: & iniustus hoc, quòd facit iniustum.
  
 ¶ 2 Præterea. Philosophus dicit  in 5.  †{
         Lib. 5. ca. 4. et 16. in prin. et ca. 9. â medio. tom. 3.        
}  Ethicor. falsam esse opinionem   quorundam, qui æstimant in potestate hominis esse, vt statim faciat  iniustum, & quòd iustus non possit  minus facere iniustum, quàm iniustus. Hoc autem non esset, nisi facere iniustum esset proprium iniusti.  Ergo aliquis iudicandus est iniustus  ex hoc, quòd facit iniustum.
  
 ¶ 3 Præterea. Eodem modo se  habet omnis virtus ad proprium actum, &  eadem ratio est de vitijs oppositis. Sed quicumque facit aliquid  intemperatum, dicitur intemperatus, ergo quicunque facit aliquid  iniustum, dicitur iniustus.
  
 SED contra est, quod †{
         Lib. 5. ca. 6. tom. 5.        
}  Philosophus dicit in 5. Ethicorum, quòd  aliquis facit iniustum, & iniustus  non est.
  
 RESPONDEO dicendum,  quòd sicut obiectum iustitiæ est aliquid æquale in rebus exterioribus,  ita etiam obiectum iniustitiæ est aliquid inæquale: prout scilicet alicui    attribuitur plus vel minus, quàm  sibi competat. Ad hoc autem obiectum comparatur habitus iniustitiæ mediante proprio actu, qui vocatur iniustificatio. Potest ergo contingere, quòd qui facit iniustum,  non est iniustus dupliciter. Vno  modo propter defectum comparationis ipsius operationis ad proprium obiectum, quæ quidem recipit speciem & nomen à per se obiecto, non autem ab obiecto per accidens. In his autem quæ sunt propter  finem per se dicitur aliquid quod est  intentum, per accidens autem quod  est præter intentionem. Et ideo si  aliquis faciat aliquid quod est iniustum, non intendens iniustum facere (puta cùm hoc facit per ignorantiam, non existimans se iniustum   facere) tunc non facit iniustum per  se, & formaliter loquendo, sed solùm per accidens, & quasi materialiter faciens id quod est iniustum.  Vnde & talis operatio non denominatur iniustificatio. Alio modo  potest contingere propter defectum   comparationis ipsius operationis  ad habitum. Potest enim iniustificatio procedere quandoque quidem   ex aliqua passione, puta iræ vel concupiscentiæ. Quandoque autem ex  electione: quando scilicet ipsa iniustificatio per se placet, & tunc propriè procedit ab habitu, quia vnicuique habenti aliquem habitum  est secundum se acceptum, quod  conuenit illi habitui. Facere ergo  iniustum ex intentione & electione, est proprium iniusti secundum  quod iniustus dicitur, qui habet in    iustitiæ habitum: sed facere iniustum præter intentionem, vel ex  passione, potest aliquis absque habitu iniustitiæ.
  
 AD Primum ergo dicendum,  quòd obiectum per se & formaliter acceptum, specificat habitum,  non autem prout accipitur materialiter & per accidens.
  
 AD secundum dicendum, quòd  non est facile cuiquam facere iniustum ex electione, quasi aliquid per  se placens, &  non propter aliud, sed  hoc proprium est habentis habitum,  vt ibidem Philosophus dicit.
  
 AD tertium dicendum, quòd  obiectum temperantiæ non est aliquid exterius constitutum, sicut  obiectum iustitiæ. Sed obiectum  temperantiæ, id est, temperatum,  accipitur solùm in comparatione  ad ipsum hominem. Et ideo quod  est per accidens & præter intentionem, non potest dici temperatum  nec materialiter nec formaliter, &   similiter neque intemperatum. Et  quantum ad hoc est dissimile in iustitia & in alijs virtutibus moralibus. Sed quantum ad comparationem operationis ad habitum, in omnibus similiter se habet.

  

 SVMMA ARTICVLI.
  
 PRima conclusio. Duobus modis potest  contingere, quòd aliquis faciat iniustum, & non sit iniustus secundum quòd  iniustus dicitur ab habitu iniustitiæ. Primo  quidem si faciat iniustum præter intentionem.
  
 Secundo si faciat iniustum ex aliqua passione.
  
 Secunda conclusio. Facere iniustum ex  intentione & electione est proprium iniusti secundum quod iniustus dicitur ab habitu iniustitiæ.

  
  COMMENTARIVS.
  
 DVbitatur in hoc articulo circa istas  conclusiones  Divi  Thomae. Videntur enim  falsæ. Primo quidem, quoniam actio iniuriosa furti facta ex passione formaliter est  actus iniustitiæ, ergo facit hominem iniustum formaliter. Quemadmodum etiam  qui fornicatur in loco sacro, quanuis fornicetur ex passione, & nollet cum muliere  esse ibi, nihilominus facit formaliter sacrilegium, & ipse est sacrilegus, ergo impertinens est quòd aliquis peccet ex passione, ad  hoc, quòd non sit formaliter vitium talis  speciei.
  
 Secundo arguitur. Omnis actus iniquus  siue ex ignorantia siue ex passione siue ex intentione, contrariatur iustitiæ  & corrumpit  illam, ergo poterit generare habitum contrarium iniustitiæ si sæpius multiplicetur.
  
 Tertio arguitur. Omnis actio iniuriosa  siue ex ignorantia siue ex passione siue ex  intentione fiat, si peccatum mortale est auertit hominem à Deo, & corrumpit omnes  virtutes infusas, imo etiam auertit hominem   à Deo vt authore naturæ, & manet omnino  miser, ergo ille est iniustus.
  
 Denique arguitur. Si doctrina Diui Thomæ vera est, sequitur quòd habeat verum  in alijs vitijs contrarijs alijs virtutibus moralibus: Consequens tamen est falsum, ergo, &c.  Probatur sequela, quoniam rationes Diui  Thomæ in articulo æqualiter procedunt de  omnibus vitijs. Minor autem probatur ex  doctrina Divi  Thomae in solutione ad tertium.  Vbi docet, differentiam inter iniustitiam  & alia  vitia: sicut est differentia inter iustitiam &   alias virtutes secundum comparationem ad  obiectum. In oppositum tamen est doctrina Arist. lib. 5. Ethic. capit. 8. quam explicat  Diuus Thomas in art.
  
 PRO decisione difficultatis sit prima conclusio. Rectè  & verè  Aristoteles  & morales  philosophi illum sequuti attribuunt soli actioni iniustitiæ ex intentione & electione  factæ, vt sit propria hominis iniusti faciatque   iniustum.
  
 Pro intelligentia huius conclusionis. Notandum est, quòd in duplici sensu potest verificari & probari. Vno modo, vt iniustus  accipiatur pro homine iniusto secundum habitum iniustitiæ. Alio modo vt proprium accipiatur pro eo quod alicui conuenit primo &   per se & maximè formaliter. Probatur ergo  conclusio in priori sensu: quoniam quanuis sit  verum, quod attenta facultate liberi arbitrij possit  aliquis homo prorumpere prima vice in  actum iniustitiæ ex electione & intentione  factum: tamen moraliter loquendo hoc non   contingit. Nemo enim repente fit summus  neque in virtute neque in vitio. Est igitur argumentum. Actus iniustitiæ ex electione &   intentione, est summus actus in illo genere  actus & vitij, ergo qui illum exercet habet  habitum iniustitiæ. Et confirmatur, quoniam sicut virtus est dispositio perfecti ad optimum:  ita vitium, vt dicitur 7. Physicor. est dispositio imperfecti ad pessimum. Sed hæc dispositio non acquiritur quolibet actu imperfecto, sed necesse est per incrementa procedere siue in bono siue in malo, ergo qui iam  peccat ex intentione & electione circa tale  obiectum habituatus est respectu illius.
  
 Deinde probatur conclusio in alio sensu.  Iniustum non ex intentione & electione volitum, quamuis sit præuisum & cognitum: non   est per se primo volitum licet possit dici,  per se secundò volitum. Similiter iniustum  ex ignorantia & passione volitum non est per  se & directè  volitum, sed indirectè vel interpretatiuè, ergo sola actio iniusta ex intentione & electione habet quod sit propria primo & per se hominis iniusti. Reliquæ vero  actiones etiam iniustæ non habent hoc primò  & per se & formaliter, sed per se secundò, vel indirectè vel per accidens & interpretatiuè. Antecedens probatur, quoniam in  moralibus finis expressè intentus specificat  actum formalissimè: sicut in numeris vltima vnitas superueniens dat speciem numero, ergo actus iniustitiæ exercitus ex intentione & electione talis finis, est proprius &   formalissimus iniustitiæ habitus.
  
 Secunda conclusio. Doctrina Divi  Thomae  etiam   habet verum in vniuersis vitijs, vt rationes  factæ probant: sed quoniam alia vitia præter  iniustitiam, versantur circa passiones, visum  est aliquibus quod illa operatio in alijs vitijs dicatur fieri ex passione, quæ fit ex passione  circa aliam materiam, non circa propriam illius vitij. Quoniam aliâs omnis actio vitiosa    esset ex passione in illis vitijs. Nobis tamen  non placet hæc intelligentia. Est enim differentia inter incontinentem &  intemperatum.  Quod quanuis vterque se exerceat circa passiones  non moderando illas: tamen incontinens dicitur peccare ex passione: intemperatus autem ex habitu & electione. Ratio est huius  differentiæ, quoniam ille dicitur peccare ex  passione, qui præuenitur ab aliqua passione  ab eaque irritatur, quæ non est sibi voluntaria vel non omnino voluntaria. At vero quando   aliquis iam habet habitum intemperantiæ,  iam ipsæ passiones voluntariæ sunt, &  aliquando imo & sæpè  voluntarie  incitatur  atque irritatur.  Atque hoc pacto etiam in materia intemperantiæ   inuenietur aliquis qui non peccet ex passione, sed ex habitu & intentione & electione.
  
 Ad argumenta in oppositum respondetur.  Ad primum  quod actio iniustitiæ facta ex passione à sciente & vidente quod est iniustitiæ actio,  magis accedit ad formalitatem vitij iniustitiæ, quam ea quæ sit ex ignorantia. Vtraque tamen non est per se primò actio iniustitiæ sed  per accidens intenta vel per se secundò.
  
 Ad secundum  respondetur, solam  actionem quæ   fit per se primo ex intentione  & electione contrariari  per se primo virtuti iustitiæ: & præsupponit moraliter loquendo  habitum iniustitiæ.
  
 Ad tertium respondetur, quod non solum apud  Theologos, sed etiam apud philosophos morales verum est quod vnicus actus iniustitiæ, qui  est peccatum mortale, corrumpit omnes infusas  virtutes. Sed tamen ex virtutibus acquisitis  semper manet quædam habitualis dispositio  virtutis ad bonum: neque statim vnico actu  generatur habitus vitij.
  
 Ad quartum, ex doctrina Divi  Thomae  respondetur, quod potius inde colligitur nostra secunda  conclusio. Quanuis aliqualis differentia assignetur à  Divo  Thoma inter iustitiam & alias virtutes: & consequenter inter actionem iniustitiæ  & actionem aliorum vitiorum.



  
 ARTICVLVS III.   ¶  Vtrùm aliquis poßit pati iniustum, volens.
{
         Inf. q. 66. art. 4. cor. Et. 5. Eth. lec. 12. 13. & 14.        
}  

 AD Tertium sic proceditur.  Videtur, quod aliquis possit  pati iniustum volens. Iniustum enim est inæquale vt †{
         Art. præced.        
} dictum  est. Sed aliquis lædendo seipsum,  recedit ab æqualitate, sicut & lædendo alium. Ergo aliquis potest  sibi ipsi facere iniustum sicut & alteri. Sed quicunque facit sibi iniustum, volens facit. Ergo aliquis volens potest pati iniustum, maximè   à seipso.
  
 ¶ 2 Præterea. Nullus secundum   legem ciuilem punitur, nisi propter hoc, quòd facit aliquam iniustitiam. Sed illi qui interimunt seipsos, puniuntur secundum legem  ciuitatum in hoc, quòd priuabantur antiquitus honore sepulturæ:  vt patet per †{
         Lib. 5. ca. vlt. paulo à prin. tomo. 5.        
}  Philosophum in 5. Ethicorum. Ergo aliquis potest facere sibi ipsi iniustum: & ita contingit, quòd aliquis iniustum patiatur  volens.
  
 ¶ 3 Præterea. Nullus facit iniustum nisi alicui patienti iniustum.  Sed contingit, quòd aliquis faciat  iniustum alicui hoc volenti, puta si  vendat ei rem carius quàm valeat.  Ergo contingit aliquem volentem  aliquid iniustum pati.
  
 SED contra est, quòd iniustum  pati est oppositum ei, quod est iniustum facere. Sed nullus facit iniustum, nisi volens: ergo per oppositum nullus patitur iniustum nisi  nolens.
  
 RESPONDEO dicendum,  quòd actio de sui ratione procedit  ab agente, passio autem secundum  propriam rationem est ab alio. Vnde non potest esse idem secundum  idem agens & patiens, vt dicitur in  tertio & octauo  †{
         Li. 8. tex. 40. to. 2.        
}  Physicor. Principium autem proprium agendi in  hominibus est voluntas, & ideo illud propriè, & per se homo facit,  quod volens facit. Et ex contrariò illud propriè homo patitur quod præter voluntatem suam patitur, quia  inquantum est volens, principium  est ex seipso. Et ideo inquantum est  huiusmodi, magis est agens, quàm  patiens. Dicendum est, ergo quòd  iniustum per se, & formaliter loquendo, nullus potest facere nisi volens,  nec pati nisi nolens. Per accidens  autem & quasi materialiter loquendo, potest aliquis id quod est de se  iniustum, vel facere nolens (sicut  cùm quis præter intentionem operatur) vel pati volens, sicut cùm aliquis plus alteri dat sua voluntate,  quàm debeat.
  
 AD primum ergo dicendum, quod   cùm aliquis sua voluntate dat alicui id quod ei non debet, non facit  nec iniustitiam, nec inæqualitatem.  Homo enim per suam voluntatem  possidet res: & ita non est præter  proportionem si aliquid ei subtrahatur secundum propriam voluntatem, vel à seipso, vel ab alio.
  
 AD secundum dicendum, quòd  aliqua persona singularis potest dupliciter considerari. Vno modo secundum se. Et sic si sibi aliquod nocumentum inferat, potest quidem  habere rationem alterius peccati,  putà intemperantiæ vel imprudentiæ: non tamen rationem iniustitiæ: quia sicut iustitia semper est ad  alterum, ita & iniustitia. Alio modo potest considerari aliquis homo,  inquantum est aliquid ciuitatis, sci    licet pars: vel inquantum est aliquid  Dei, scilicet creatura & imago. Et  sic qui seipsum occidit, iniuriam  quidem facit non sibi: sed ciuitati  & Deo: & ideo punitur tam secundum legem diuinam, quam secundum legem humanam, sicut & de  fornicatore Apostolus dicit: "Si quis  templum Dei violauerit, disperdet  ipsum Deus."
  
 AD tertium dicendum, quòd  passio est effectus actionis exterioris. In hoc autem quod est facere  & pati iniustum, id quod materialiter est, attenditur secundum id  quod exterius agitur, prout in se  consideratur, vt †{
         Arti. præceden.        
} dictum est. Id autem quod est ibi formale & per se,  attenditur secundum voluntatem  agentis & patientis, vt ex {
         In cor. & arti. præceden.        
} dictis  patet. Dicendum est ergo quòd aliquem facere iniustum, & alium pati iniustum, materialiter loquendo, semper se concomitantur. Sed  si formaliter loquamur, facere aliquis potest iniustum, intendens iniustum facere: tamen alius non patietur iniustum, quia volens patietur. Et econuerso potest aliquis pati iniustum, si nolens id quod est iniustum, patiatur: & tamen ille qui  hoc facit ignorans, non faciet iniustum formaliter, sed materialiter  tantum.

  

 SVMMA ARTICVLI.
  
 PRima conclusio. Per se & formaliter nullus potest iniustum vel facere nolens,  vel pati volens.
  
 Secunda conclusio. Per accidens vel quasi materialiter potest aliquis iniustum vel nolens facere vel volens pati.
  
  Vtraq́ue conclusio huius articuli desumpta est ex doctrina Arist. libr. 5. Ethicorum  cap. 9. Et quidem prima conclusio habetur  expressa in illa regula iuris: "scienti & consentienti non fit iniuria". libr. 6. regula. 27.  & desumpta est hæc regula ex lege nemo. ff. de  regulis iuris.

  
 COMMENTARIVS.
  
 NOtandum est circa primam conclusionem & illam regulam iuris. Primò  quod consensus &  voluntas eius, qui patitur  iniustum non debet oriri ex ignorantia: quia  talis consensus ex ignorantia ortus censetur  inuoluntarius: quoniam ignorantia inuoluntarium causat. 1. 2. quæst. 76. Quocirca talis  consensus non tollit rationem formalem iniusti. Et ita regula citata inquit, Scienti &  consentienti. Secundò, quod consensus patientis iniustum non debet oriri ex iniustitia aut violentia inferentis iniustum, sed ex libera &   spontanea voluntate ipsius patientis. Nam aliâs  non erit consensus liber & voluntarius, sed  habebit aliquid admixtum inuoluntarij.  Consensus autem mixtus ex voluntario &   inuoluntario non aufert rationem formalem iniusti: vt colligitur ex his quæ dici solent. 1. 2. quæst. 6, Verbi  gratia, Si quis latroni minanti mortem, voluntario actu offerat pecuniam, vt saluet vitam: reuera patitur iniustum  à latrone suscipiente pecuniam: quoniam  illa voluntaria oblatio pecuniæ non est pura, sed mixta ex voluntario & inuoluntario:  trahit enim originem ex violentia à latrone  illata. Similiter qui fœneratori soluit vsuras  iniustum patitur formaliter: quia voluntas  soluendi vsuras dimanauit ex iniustitia fœneratoris exigentis vsuras: atque adeò est  voluntas mixta.
  
 Tertiò notandum est, quòd in casu primæ  conclusionis. Is qui infert iniustum, postquam illi constiterit de libero consensu patientis, ad nullam tenetur illi compensationem   aut restitutionem  faciendam: quia reuera ille patiens non fuit passus iniustum, Verbi  gratia, qui existimans se furari centum postea certo cognouerit, Petrum liberè consensisse in ablatione illorum centum, non tenetur ei aliquid  restituere. Consultò dixi quod ipsi patienti iniustum non tenetur satisfacere: quoniam poterit contingere quòd licet non teneatur satisfacere ipsi patienti, teneatur tamen alteri qui passus est iniustitiam formaliter.  Verbi  gratia, Si quis prodigus habens vxorem &   filios erogauerit prodige Petro omnem  suam substantiam: Petrus nullam tenebitur facere restitutionem ipsi prodigo: tenetur tamen vxori & filijs, qui habent  ius vt ex illis bonis alantur: cui iuri isti non  cesserunt.
  
 SEd his suppositis arguitur contra primam   conclusionem præsertim contra secundam partem. Primo qui libero consensu semetipsum alteri tradit, vt interficiatur aut  vulneretur patitur formaliter iniustum, si  occidatur aut vulneretur: & tamen supponimus illum simpliciter esse volentem,  ergo, &c.
  
 Secundò arguitur. Si pater filiam virginem voluntariè tradat alicui, vt abutatur illa: & similiter maritus tradat vxorem alicui; formaliter patiuntur iniuriam ab illo qui  vitiat virginem & vxore aliena vtitur, ergo.  Probatur antecedens. Nam qui in illo casu  virginem deflorauerit committit vitium stupri. Similiter qui vxore illa vtitur, committit adulterium. Sed in his duobus vitijs præsertim in adulterio intrinsecè clauditur ratio iniustitiæ, secundum communem opinionem.
  
 Ad hæc argumenta interpretes Diui  Thomæ   respondent, quod bona quibus homo vtitur  sunt in duplici differentia: quædam pertinent  ad nostrum dominium perfectè: ita vt per  facultatem arbitrij possimus illis liberè vti.  Huiusmodi sunt bona externa: vt pecunia  & alia quæ pecunijs comparantur. Quædam   vero bona sunt, quibus non vtimur per plenum dominium: sunt tamen à natura nobis  concessa & tradita in nostram tutelam & custodiam: ita quòd potius sumus custodes  illorum, quam domini. Huiusmodi sunt illa omnia bona de quibus procedunt duo argumenta facta. Etenim vita & membra nostra, quanuis illis vtamur, non tamen plenum   eorum dominium habemus. Habemus tamen ius custodiendi & seruandi huiusmodi bona nobis concessum à natura. Imo &   stricta obligatione naturali custodire tenemur huiusmodi bona. Similiter pater iure    naturæ est custos virginitatis filiæ, quam tenetur custodire naturali obligatione: sicut  tenetur vir vxoris corpus custodire. Hac ergo supposita distinctione dicunt, quòd prima conclusio Diui Thomæ limitanda est  ad bona primi generis: in quibus vniuersaliter est verum nullum posse iniustum pati,  si ipse fuerit spontaneus &  voluntarius. Quoniam eiusmodi bona plenario dominio subijciuntur nostræ voluntati. Secùs est autem  in bonis secundi generis, quorum homo non  tam est dominus quàm custos à natura designatus. Ista solutio & limitatio conclusionis secundæ colligitur apertè ex solutione  ad primum huius articuli. Contra istam tamen solutionem est argumentum: si custos  vinearum consentiat liberè aliquem deuastare vineam: deuastator ille licet iniustum  faciat contra verum dominum vineæ: nullam tamen iniustitiam facit ipsi custodi. Et  non alia ratione, nisi quia liberè consentit  ipse custos, ergo quanuis homo non sit dominus suorum membrorum: sed tantum  custos, nihilominus si ipse consentiat liberrimè in abscisionem alicuius membri, nullam   patietur iniuriam. Sic dicunt ex mente domini Caietani infra quæst. 154. arti. 6. circa primum dubium. Quòd homo nullum habet ius aut dominij aut custodiæ supra membra corporis sui, quod habeat ortum ex eius  libera voluntate. Sed totum huiusmodi ius  originatum est à natura &  à naturæ autore: quocirca homo per liberam voluntatem  non potest cedere iuri quod habet ad custodiendum membra sua, atque adeò qui  ipsa læserit lædet similiter hoc ius custodiæ,  & ex consequenti irrogabit iniuriam ipsi  homini, qui est custos. Secus autem est in  custode vinearum aut aliarum huiusmodi  rerum, cui competit ius custodiendi non  ab autore naturæ: sed ex libera eius voluntate acceptante hoc ius custodiæ. Contra  hanc tamen solutionem replicatur. Primò,  supponamus aliquem custodem vinearum  aut agrorum non propria voluntate acquisisse ius & obligationem custodiendi vineas  & alia bona huiusmodi: sed ex imperio legis aut superioris iudicis compellentis ipsum  etiam repugnantem. Tunc ius quod iste  habet custodiendi non pendet ab eius voluntate, & ex consequenti neque potest ipse pro sua voluntate  & libertate cedere huic  iuri, neque excutere à se obligationem custodiendi. Et nihilominus si ipse consentiat liberè in deuastatione vineæ, nulla illi  fit iniuria: quanuis ipsemet consentiens,  & deuastator vineæ iniustitiam faciant domino vineæ, ergo eadem ratione quanuis  homo non possit pro sua voluntate cedere iuri sibi tradito à natura custodiendi  membra: si tamen libere consenserit in læsionem sui corporis, nullam iniustitiam patietur. Et confirmatur, quòd quis ex præcepto naturæ ius habeat & obligationem  custodiendi aliqua bona, aut vero ex præcepto legis positiuæ: nihil aliud refert nisi  quòd ille, si non custodiat, violabit ius &   legem naturæ: Iste vero violabit ius positiuum & legem humanam: quod erit leuius peccatum, ergo nihil refert ad nostrum   propositum quòd aliquis ex lege naturæ sit  custos aut vero ex lege positiua.
  
 Secundò implicat contradictionem, quòd  aliquis patiatur iniustum formaliter in eo  in quo est spontaneus & voluntarius absque  vlla inuoluntarij admixtione, ergo est impossibile, quòd quis volens & sciens consentiat in læsionem sui corporis, & quòd  in tali læsione iniustum formaliter patiatur, vndecunque illi competat ius custodiendi corpus suum. Probatur antecedens  ex ratione Diui Thomæ in hoc articulo.  Nam is qui est volens & consentiens, non  est patiens, sed potius agens moraliter loquendo respectu eius quod vult, ergo sicuti est impossibile quòd quis sibi ipsi faciat iniustitiam: ita est impossibile quòd  in eo in quo est volens & consentiens, iniustum formaliter patiatur. Nam in tali casu potius sibi ipsi iniustitiam faceret quam  illam ab alio pateretur. Quia vt dicit Diuus Thomas, ille potius est agens quam  patiens.
  
 Ad hæc argumenta viri docti vt respondeant, ita meditantur, quòd in homine distinguenda est secundùm rationem duplex  voluntas. Altera est voluntas naturæ  & est  illa quæ conformatur naturali inclinationi, & quæ regulatur non per discursum  rationis: sed per iudicium insitum &  præscriptum  à natura mensuratur. Huiusmodi est  voluntas qua appetimus esse viuere & alia  huiusmodi bona nobis omnino connaturalia. Altera est voluntas rationalis quæ non  oritur totaliter ex naturali inclinatione, neque regulatur per iudicium insitum à natura: sed per discursum rationis & per rationes excogitatas ab intellectu. Vt est voluntas qua quis vult comparare diuitias.  Hæc distinctio colligitur ex doctrina Diui Thomæ  & Caietani 1. 2. quæstione 30.  articulo. 3. Per quam distinctionem non  intendimus distinguere duas potentias in  homine: sed vnam & eandem potentiam  voluntatis comparamus ad diuersa obiecta  & ad distinctas ipsius operationes.
  
 Secundò est notandum, quòd ius illud  & illa obligatio quæ reperiuntur in homine ad custodiendum quæ retulimus in duobus argumentis bona, per se primò non  pertinent ad voluntatem rationalem sed ad  voluntatem naturæ, eo quòd habent omnimodam connaturalitatem cum humana natura: quanuis verum sit quòd voluntas rationalis tenetur se conformare in hac parte cum voluntate naturæ, quòd si non fecerit peccabit mortaliter.
  
 His suppositis, ad propositam dubitationem dicunt: quòd is qui voluntarius  consentit in læsione membrorum sui corporis, est quidem voluntarius voluntate  rationali, dissentit tamen & repugnat virtualiter per voluntatem naturæ. Quocirca simpliciter patitur iniustum formaliter: quoniam dissentit & repugnat læsioni per illam voluntatem naturæ, ad quam  per se primò spectant ius & obligatio custodiendi illæsa membra omnia sui corporis. Ex quo sequitur, quòd si quando  liberè contigerit, vt homo liberè consentiat in læsione sui corporis, non solum per  voluntatem rationalem verumetiam per  voluntatem naturæ qui ita consenserit non  patietur formaliter iniustum. Verbi gratia, si quispiam offerat brachium veneno  infectum, vt scindatur propter bonum totius suppositi, quod est præstantius quàm  bonum vniuscuiusque membri, quorum  quodlibet ordinatur ad bonum totius, & propter illud naturaliter se exponit periculo,    nullam patietur iniustitiam ab eo qui secuerit  brachium, eo quòd non solum voluntate  rationali, sed etiam voluntate naturæ, quæ   inclinat magis ad bonum totius suppositi,  quam particularis membri, consentit liberè in  sectione brachij. Ex his putant soluta duo  illa priora argumenta contra primam conclusionem.
  
 Cæterum ad replicas duas contra solutionem desumptam ex Caietano quæstione   154. Respondent ad primam negando consequentiam. Ratio discriminis est, quoniam  illud ius seu obligatio custodiendi quæ oritur ex lege positiua siue ex præcepto superioris, non pertinet per se primò ad voluntatem naturalem sed ad voluntatem rationalem, per quam tenemur subijcere nos legi  & superioris præcepto. Vnde qui per voluntatem rationalem consenserit: simpliciter consentit in his quæ pertinent ad huiusmodi leges: atque adeò nullum patitur iniustum. Secus est autem in illo iure naturali  quod nobis competit ex ipsa natura. Ad confirmationem respondetur, quòd præter illud discrimen assignatum in ipsa confirmatione, reperitur aliud assignatum ibidem.
  
 Ad secundam replicam respondetur conuincere quòd qui offert membrum corporis læsioni non patitur iniustum, si attendamus voluntatem rationalem per quam consentit læsioni. Secus est autem si attendamus   voluntatem naturæ quia per illam non consentit: quin potius repugnat & ex consequenti patitur iniustum. Sed nos in materia  de homicidio aliter philosophabimur. Nunc   autem sequamur hanc sententiam. Ex qua  sequitur quòd qui infert iniustum in illis tribus casibus propositis in duobus argumentis contra primam conclusionem, si materia  sit apta reparari satisfactione vel restitutione, tenetur homo satisfacere & restituere  damnum illatum in illis bonis, quantumcunque patiens consenserit. Patet ex dictis,  quia omne damnum per iniustitiam illatum   reparandum est secundùm legem iustitiæ,  si fuerit illatum in materia reparabili. An vero materia horum bonorum in quibus infertur detrimentum volenti sit reparabilis  necne, alibi est explicandum: quoniam non   est huius loci.
  
  Circa vtranque conclusionem articuli  notandum est, quòd vt liber consensus patientis tollat formalem rationem iniusti: non   satis fuerit, quòd vtcunque sit liber consensus: sed necesse est, vt respectu inferentis iniustum sit simpliciter liber consensus absque   vlla inuoluntarij admixtione, Verbi  gratia,  cum Christus patiebatur mortem simpliciter erat voluntarius: oblatus enim est quia ipse voluit.  Et nihilominus consensus eius voluntarius  non abstulit rationem formalem iniustitiæ   à morte illata à Iudæis: quoniam ille consensus Christi oriebatur ex charitate Patris,  & ex charitate qua homines diligebat: iuxta  illud quod ipse dixit Ioann. 18. "Vt cognoscat mundus quia diligo Patrem, & sicut  mandatum dedit mihi Pater sic facio: Surgite, eamus hinc, scilicet, ad subeundam  mortem." Respectu tamen eorum qui vitam ab illo auferebant nullum habuit consensum: sed patientissimam tantum tolerantiam: atque adeo simpliciter patiebatur iniustum ab illis. Proportionabiliter dicendum   de martyribus.
  
 Circa solutionem ad secundum notandum est, quòd cum docet Diuus Thomas,  quòd is qui se interficit si consideretur vt priuata persona committit vitium intemperantiæ, non loquitur generaliter: sed de illo  tantum qui se interficit per immoderatum  vsum cibi aut potus. Maiorem autem habet difficultatem id quod asserit D. Thomas, quòd qui se interimit peccat peccato  imprudentiæ: quoniam vix potest contingere quòd aliquis peccet contra prudentiam, quin simul delinquat aduersus aliam  peculiarem virtutem. Non ergo fecit satis  Diuus  Thomas assignando vitium imprudentiæ: sed oportebat explicare aliud peculiare vitium.
  
 Respondetur, quòd qui seipsum interficit per se primò peccat contra propriam  charitatem qua naturaliter seipsum tenetur  diligere. Hæc autem charitas non est aliqua  specialis virtus: sed potius est inclinatio naturalis quæ est radix aliarum virtutum moralium. Quocirca vt Diuus  Thomas assignaret virtutem aliquam moralem contra quam delinquitis qui se interimit, confugit ad prudentiam  quæ est virtus quæ generaliter violatur in    omni opere vitioso: sed specialiori quadam  ratione violatur per huiusmodi interfectionem: imprudentissimus enim reputatur ille  qui seipsum interficit.



  
 ARTICVLVS IIII.   ¶  Vtrùm quicunque facit iniustum, peccet mortaliter.
  

 AD Quartum sic proceditur.{
         Inf. q. 69. ar. 1. co. & q. 70. art. 4. eo. & q. 110. ar. 3. cor.        
}   Videtur, quòd non  quicunque facit iniustum,  peccet mortaliter. Peccatum enim  veniale mortali opponitur. Sed quandoque veniale peccatum est, quòd  aliquis faciat iniustum. Dicit enim  Philosophus  †{
         Li. 5. c. 8. in fi. to. 5.        
}  in 5. Ethic. de iniusta agentibus loquens: Quæcunque   non solùm ignorantes, sed & propter ignorantiam peccant, venialia  sunt: ergo non quicunque facit iniustum, mortaliter peccat.
  
 ¶ 2 Præterea. Qui in aliquo paruo iniustitiam facit, parum à medio declinat. Sed hoc videtur esse  tolerabile, & inter minima malorum computandum, vt patet per  Philosophum  †{
         Li. 2. cap. vlt. circa fin. tom. 5.        
}  in 2. Ethicor. Non  ergo quicunque facit iniustum, peccat mortaliter.
  
 ¶ 3 Præterea. Charitas est mater  omnium virtutum, ex cuius contrarietate aliquod peccatum dicitur mortale. Sed non omnia peccata  opposita alijs virtutibus sunt mortalia: ergo etiam neque facere iniustum semper est peccatum mortale.
  
 SED contra. Quicquid est contra legem Dei, est peccatum mortale. Sed quicumque facit iniustum,  facit contra præceptum legis Dei:  quia vel reducitur ad furtum, vel    ad adulterium, vel ad homicidium,  vel ad aliquid huiusmodi, vt ex sequentibus †{
         Quæst. 64. & sequen.        
} patebit: ergo quicunque   facit iniustum, peccat mortaliter.
  
 RESPONDEO dicendum,  quòd sicut suprà  †{
         Quæst. 24. art. 12. & 1. 2. q. 72. art. 5.        
} dictum est, cùm  de differentia peccatorum ageretur, peccatum mortale est quod contrariatur charitati per quam est animæ vita. Omne autem nocumentum alteri illatum, ex se charitati  repugnat, quæ mouet ad volendum   bonum alterius: & ideo cùm iniustitia semper consistat in nocumento alterius, manifestum est quòd facere iniustum, ex genere suo est peccatum mortale.
  
 AD primum ergo dicendum, quod   illud verbum Philosophi intelligitur de ignorantia facti, quam ipse  vocat ignorantiam particularium  circunstantiarum, quæ meretur veniam: non autem de ignorantia iuris, quæ non excusat. Qui autem  ignorans facit iniustum, non facit  iniustum, nisi per accidens: vt †{
         Artic. 2.        
} supra dictum est.
  
 AD secundum dicendum, quòd  ille qui in paruis facit iniustitiam,  deficit à perfecta ratione eius quod  est iniustum facere, inquantum potest reputari non esse omnino contra voluntatem eius, qui hoc patitur: puta si auferat aliquis alicui vnum   pomum vel aliquid tale, de quo probabile sit, quòd ille inde non lædatur, nec ei displiceat.
  
 AD tertium dicendum, quòd  peccata quæ sunt contra alias virtutes, non semper sunt in nocumentum   alterius, sed important inordinationem quandam circa passiones humanas. Vnde non est similis ratio.

  
 SVMMA ARTICVLI.
  
 PRima conclusio. Omnis qui facit iniustum peccat mortaliter ex genere suo.
  
 Secunda conclusio. Ex leuitate materiæ   potest contingere quòd tantum peccet venialiter: imo &  quod nullum peccatum committat: quia qui patitur censetur voluntarius.
  
  
  
  
   QVÆSTIO LX.   De Iudicio.
  
 POSTEA  considerandum est de  iudicio. Et circa hoc quæruntur sex.
  
 ARTICVLVS PRIMVS.   ¶  Vtrùm iudicium sit actus iustitiæ.
  

 AD Primum sic proceditur.{
         Infr. q. 63. ar. 4. co. & Isa. 5. lect. 6. princ. Li. 1. c. 3. tom. 5.        
} Videtur, quòd iudicium non sit actus iustitiæ. Dicit enim †  Philosophus in 1.  Ethicorum, quòd vnusquisque bene iudicat quæ cognoscit: & sic iudicium ad vim cognoscitiuam pertinere videtur. Vis autem cognoscitiua per prudentiam perficitur, Ergo iudicium magis pertinet ad prudentiam, quàm ad iustitiam, quæ   est in voluntate: vt †{
         Quæst. 58. art. 4.        
} dictum est.
  
 ¶ 2 Præterea. Apostolus dicit 1.  ad Corint. 2.  "Spiritualis iudicat omnia." Sed homo maximè efficitur spiritualis per virtutem charitatis, quæ   "diffunditur in cordibus nostris per  Spiritum sanctum qui datus est nobis": vt dicitur Roman. 5. ergo iudicium magis pertinet ad charitatem  quàm ad iustitiam.
  
 ¶ 3 Præterea. Ad vnamquanque    virtutem pertinet rectum iudicium   circa propriam materiam: quia virtuosus in singulis est regula & mensura, secundùm Philosophum in lib.  Ethic.  †{
         Lib. 3. Ethic. ca. 3. ad fin. tomo. 5.        
} Non ergo iudicium magis  pertinet ad iustitiam quàm ad alias  virtutes morales.
  
 ¶ 4 Præterea. Iudicium videtur  ad solos iudices pertinere. Actus  autem iustitiæ inuenitur in omnibus iustis. Cùm ergo non soli iudices sint iusti, videtur quòd iudicium   non sit actus proprius iustitiæ.
  
 SED contra est quod in Psal. 93.   dicitur: "Quoadusque iustitia conuertatur in iudicium."
  
 RESPONDEO dicendum,  quod iudicium propriè nominat actum   iudicis, inquantum iudex est. Iudex autem dicitur quasi ius dicens.  Ius autem est obiectum iustitiæ, vt  suprà  †{
         Quæst. 57. art. 1.        
} habitum est. Et ideo iudicium importat secundùm primam  nominis impositionem, diffinitionem, vel determinationem iusti siue iuris. Quòd autem aliquis bene  diffiniat aliquid in operibus virtuosis, propriè procedit ex habitu virtutis: sicut castus rectè determinat  ea quæ pertinent ad castitatem. Et  ideo iudicium quod importat rectam determinationem eius quod  est iustum, propriè pertinet ad iustitiam. Propter quod Philosophus in  5. Ethic. †{
         Li. 3. c. 4. paulò ante med. tomo. 5.        
} dicit, quòd homines ad  iudicem confugiunt sicut ad quandam iustitiam animatam.
  
 AD primum ergo dicendum, quod   nomen iudicij quod secundùm primam impositionem significat rectam determinationem iustorum,    ampliatum est ad significandam rectam determinationem in quibuscunque rebus, tam in speculatiuis,  quàm in practicis: in omnibus tamen ad rectum iudicium duo requiruntur, quorum vnum est ipsa  virtus proferens iudicium. Et sic iudicium est actus rationis: dicere  enim vel diffinire aliquid, rationis  est. Aliud autem est dispositio iudicantis, ex qua habet idoneitatem  ad rectè iudicandum: & sic in his  quæ pertinent ad iustitiam, iudicium procedit ex iustitia: sicut &   in his quæ ad fortitudinem pertinent, ex fortitudine. Sic ergo iudicium est quidam actus iustitiæ, sicut inclinantis ad rectè  iudicandum:  prudentiæ autem sicut iudicium  proferentis. Vnde & synesis ad prudentiam pertinens dicitur bene iudicatiua: vt suprà  †{
         Quæst. 51. art. 3.        
} habitum est.
  
 AD secundum dicendum, quòd  homo spiritualis ex habitu charitatis habet inclinationem ad rectè   iudicandum de omnibus secundùm  regulas diuinas, ex quibus iudicium   per donum sapientiæ pronuntiat:  sicut iustus per virtutem prudentiæ   pronuntiat iudicium ex regulis iuris.
  
 AD tertium dicendum, quòd  aliæ virtutes ordinant hominem in  seipso: sed iustitia ordinat hominem   ad alium, vt ex †{
         q. 58. art. 2. 9. & 10.        
} dictis patet. Homo autem est dominus eorum, quæ   ad ipsum pertinent: non autem est  dominus eorum quæ ad alium pertinent. Et ideo in his, quæ sunt secundùm alias virtutes, non requiritur nisi iudicium virtuosi, extenso tamen nomine Iudicij: vt {
         In isto artic.        
} dictum est. Sed in his quæ pertinent  ad iustitiam, requiritur vlterius iudicium alicuius superioris, qui vtrunque valeat arguere, & ponere manum suam in ambobus. Et propter  hoc iudicium specialius pertinet  ad iustitiam, quàm ad aliquam aliam   virtutem.
  
 AD quartum dicendum, quòd  iustitia in principe quidem est sicut  virtus architectonica, quasi imperans &  præcipiens quod iustum est:  in subditis autem est tanquam virtus executiua &  ministrans. Et ideo  iudicium, quod importat diffinitionem iusti, pertinet ad iustitiam,  secundùm quod est principaliori  modo in præsidente.

  
 COMMENTARIVS.
  
 COnclusio est affirmatiua. Notandum  est in hoc articulo, quod colligitur ex  Diuo Thoma in solutione ad primum, quòd  ista vox iudicium ex prima sua significatione significat diffinitionem & determinationem iusti: ita quòd pertinet ad iustitiam.  Deinde vero extensa est ad signandam sententiam & determinationem intellectus, in  quacunque materia, siue speculatiua siue  practica. Et ratio huius extensionis ea fuit,  quoniam quæcunque sententia huiusmodi  importat quandam æqualitatem & conformitatem. Nam in speculatiuis vera sententia intellectus consistit in quadam conformitate intellectus ad rem speculatam. In  practicis verò consistit in conformitate intellectus ad appetitum rectum: quia veritas practica est consentanea appetitui recto. Et ad hanc posteriorem acceptionem,  quæ est minus propria, pertinet illa acceptio secundùm quam dicimus pertinere ad  quamlibet virtutem moralem recte iudicare in propria materia. Præter has acceptiones quæ sunt valde vsitatæ, & apud  Theologos & apud Philosophos morales:  reperiuntur aliæ quibus vtuntur sacræ literæ. Quandoque enim iudicium significat legem Dei. Psalm. 118.  "Statui custodire iudicia iustitiæ tuæ." Aliquando accipitur pro causa de qua agitur in iudicio. In  eodem Psalmo; "Iudica iudicium meum", vt  vertit Hieronymus. Accipitur etiam pro punitione inflicta à superiori, Exodi. 6.  "Ego  Dominus educam vos & redimam vos in  iudicijs magnis." Idest, in magnis punitionibus & plagis AEgyptiorum. Marci 12. Hi  accipient prolixius iudicium. Idest, grauiorem punitionem. Accipitur præterea pro  effectibus diuinæ virtutis, quorum nescimus rationem adinuenire. Psalm. 35.  "Iudicia tua abyssus multa". Denique sumitur iudicium pro actu iudicis definientis causam publicam. Psalm. 1.  "Non resurgent impij in iudicio neque peccatores in consilio  iustorum."
  
 IN præsenti ergo tota disputatio versatur  de iudicio secundùm eius primam & potissimam acceptionem, nimirum pro definitione iuris seu iusti. ¶ Dubitatur ergo, An  iudicium sic acceptum sit actus elicitus à virtute iustitiæ, an potius à virtute prudentiæ.  Vniuersi Theologi conueniunt in tribus.  Conueniunt primò, quòd si iudicium sumatur speculatiuè, neque à iustitia neque à   prudentia elicitur: sed vel à philosophia morali seu à Iurisperitia. Vnaquæque enim scientia habet proferre iudicium speculatiuum  in propria materia. Quocirca in præsenti  non speculatiuè sed practicè disputamus de  iudicio. Secundò, quòd iudicium practicum materialiter & entitatiuè procedit à ratione, & elicitur à virtute prudentiæ. In quo  sensu accipienda est doctrina Diui Thomæ   ad primum, qua dicit ad rationem pertinere & ad prudentiam per synesin proferre iudicium. Tertiò conueniunt, quòd iudicium pertinet dispositiuè ad virtutem iustitiæ. Nam commune est omni virtuti morali bene disponere ad rectum iudicium in  propria materia. Vt optime Diuus Thomas  explicat in corpore articuli, & ad primum.  Colligitur etiam ex Aristot. 3. Ethicorum.  cap. 1. qualis vnusquisque est talis sibi finis  videtur. Id est, ita homo iudicat de rebus  pertinentibus ad mores: sicut ipse dispositus est in appetitu & affectu per virtutes aut    vitia. Idipsum insinuauit Comicus dicens;  Cùm semel se quis cupiditate deuinxit mala, necesse est consilia consequi consilia.  Diuus Paul. Roman. 1. inquit, quòd tradidit Deus illos antiquos Philosophos superbos & elatos in reprobum sensum. Idest,  quia elati erant & superbi, peruersum iudicium habuerunt de Deo & rebus spectantibus ad mores: etsi aliàs essent sapientes. Et  1. ad Timoth. 1. ait, quòd quidem repellentes bonam conscientiam circa fidem naufragauerunt.
  
 Difficultas autem est inter graues Theologos, Vtrùm iudicium sumptum formaliter & secundùm quòd expectat ad mores sit actus elicitus à virtute iustitiæ, an à   virtute prudentiæ. Et probatur primò, quòd  sit actus elicitus à iustitia. Diuus Thomas  in hoc articulo præsertim ad tertium, docet, quòd iudicium speciali ratione pertinet ad iustitiam præ alijs moralibus virtutibus quæ pertinent ad appetitum. Sed iudicium dispositiuè  æquè pertinet ad omnes virtutes morales residentes in appetitu:  nam quælibet virtus eiusmodi disponit ad  rectum iudicium ferendum in propria materia, ergo iustitia non solum dispositiuè,  sed etiam elicitiuè concurrit ad iudicium in  propria materia, alias nihil speciale habet.
  
 Secundò arguitur. Iudicium, vt docet  Diuus Thomas in hoc articulo, & cum eo  omnes Theologi est actus iustitiæ, sed non  est actus imperatus à iustitia, ergo elicitus  ab ea. Consequentia patet ex sufficienti diuisione. Nam omnis actus alicuius virtutis vel est ab ipsa elicitus vel imperatus. Probatur minor. Nam si iudicium tantum pertineret ad iustitiam, vt actus imperatus ab  ipsa, non esset specialiter tribuendum iustitiæ, quoniam etiam potest imperari à charitate. Omnis enim actus cuiuscunque virtutis moralis est imperabilis à charitate. Et  confirmatur. Prudentia habet imperium super cæteras morales virtutes, ipsa vero non  subijcitur earum imperio per se loquendo,  quia superior est omnibus alijs: superioris  autem est non subijci sed imperare, ergo si  iudicium est actus elicitus à prudentia, non  potest esse per se loquendo imperatus à   iustitia.
  
   Tertiò arguitur. Actus qui formaliter respicit obiectum alicuius virtutis est elicitus ab eadem, sed iudicium formaliter respicit obiectum iustitiæ, ergo elicitur ab  illa. Maior est euidens, & minor probatur. Quia iudicium formaliter respicit ius  seu iustum: ius autem & iustum est formale obiectum iustitiæ, vt ex superioribus  patet, ergo &c.
  
 Quartò arguitur. Iudicium immediatè   regulatur in esse moris à iustitia, ergo moraliter loquendo est actus elicitus à iustitia.  Consequentia patet: quia ille actus immediatè regulatur ab aliqua virtute, & secundùm esse morale simpliciter elicitur in esse  moris ab illa virtute, etiam si actus secundùm substantiam non procedat ab eadem  potentia in qua residet talis virtus. Verbi  gratia, actus  exterior eleemosynæ elicitur simpliciter in  esse moris à virtute misericordiæ existente in voluntate: eo quòd in esse morali immediate regulatur per virtutem misericordiæ. Nam tota bonitas moralis huius actus  exterioris desumitur ex bonitate virtutis misericordiæ. Similiter oratio quæ est actus secundùm substantiam & entitatem procedens ab intellectu, elicitur in esse moris à   virtute religionis quæ residet in voluntate,  eo quòd tota moralitas orationis immediatè regulatur per virtutem religionis. Sed  probatur antecedens, quòd iudicium sit rectum necne, non aliunde pensatur quam ex  rectitudine iustitiæ, siquidem si fuerit iudicium iustum, erit rectum & verum iudicium. Si autem fuerit iniustum, erit peruersum & iniquum, ergo regula iudicij est iustitia ipsa.
  
 Vltimò arguitur. Si iudicium non à iustitia, sed à  prudentia elicitur: sequitur quòd  iudicium prolatum à iudice differat specie à iudicio prolato ab homine particulari. Consequens tamen falsum est, & non  consentiens doctrinæ Diui Thomæ in hoc  articulo, ergo. Probatur sequela. Virtus iustitiæ, vt supra dictum est quæstione. 58.   eiusdem speciei est in Principe & in homine priuato: prudentia autem non ita. Etenim vt docet Diuus Thomas supra quæstione. 50. articulo. 1. & præcipuè artic. 2.  in solutione ad secundum. Prudentia gubernatiua quæ est in Principe specie differt  à prudentia, quæ est in homine priuato,  ergo si iudicium pronuntiatum à iudice seu  Principe elicitur à prudentia, & similiter  iudicium prolatum à persona priuata est  actus elicitus à prudentia, manifestum est  hæc iudicia differre specie: sicut differunt  virtutes à quibus eliciuntur. Propter hæc argumenta vtcunque fit probabilis sententia  quorundam Thomistarum asserentium iudicium in esse moris esse actum elicitum à   virtute iustitiæ.
  
 Sed nihilominus statuitur hæc conclusio. Iudicium non est actus elicitus à virtute iustitiæ: sed à prudentia per synesim  formaliter & in esse moris. Istam conclusionem peritiores Thomistæ docent interpretantes istum articulum. Et probatur primo ex Diuo Thoma in solutione ad primum, dicente, quòd proferre iudicium ad  rationem pertinet. Et tandem subiungit quod   iudicium est actus prudentiæ per synesim.  Respondent authores contrariæ sententiæ   Diuum  Thomam loqui materialiter & entitatiuè, non autem in esse morali. Contra hanc  responsionem arguitur efficaciter. Prudentia est virtus moralis essentialiter loquendo: & quæ in omni sua operatione attendit formaliter ordinem moralem: est enim  essentialiter regula moralis, ergo si iudicium à prudentia profertur, non solum  profertur materialiter & entitatiuè, sed formaliter in esse moris. Ineptè sanè Diuus  Thomas docuisset in hoc articulo prudentiam esse principium per se requisitum ad  iudicium, si intelligeret quòd tantùm materialiter & entitatiuè iudicium à prudentia procedit. Et confirmatur. Iudicium, de  quo in præsenti Diuus Thomas loquitur,  est iudicium morale. Est enim proxima regula electionis moralis in materia iustitiæ,  ergo cùm docet Diuus Thomas prudentiam esse principium per se requisitum ad  iudicium, non loquitur materialiter & entitatiuè: sed formaliter secundùm ordinem  moralem.
  
 Arguitur secundò ex eadem solutione  Diui  Thomæ ad primum, vbi secundùm eumdem   modum docet iustitiam esse principium iudicij in propria materia quo & reliquæ virtutes in suis materijs: sed aliæ virtutes non concurrunt elicitiuè, sed tantum dispositiuè ad  proferendum iudicium in proprijs materijs, ergo idem est censendum de iustitia.  Minor apud omnes est certissima. Nam alias  iudicium in nulla materia elicitiuè procederet à prudentia: quod est stultum. Et confirmatur. Prudentia ex æquo versatur circa  materias omnium virtutum moralium: obiectum enim prudentiæ est agibile & operabile à nobis moraliter, ergo sicuti prudentia elicit iudicium in materia aliarum virtutum moralium, ita & in materia iustitiæ.  Tertiò probatur. Formale obiectum iudicij est ius seu iustum non secundùm eam  rationem formalem quæ respicitur à iustitia: sed secundum aliam, quoniam iudicium  non vtcunque respicit iustum, sed quatenus est dirigibile per rationem & prudentiam: quam formalitatem iustitia non respicit, ergo iudicium non est actus elicitus à iustitia: sed à ratione & prudentia. Quartò   probatur. Iudicium non adæquatè regulatur per iustitiam, sed per prudentiam, ergo  in esse morali non à iustitia sed à prudentia  elicitur. Probatur antecedens. Cum quis iudicat soluenda esse centum Petro quæ illi  debebantur, ad rectitudinem illius iudicij  non satis est attendere, quòd illa centum erant  reuera debita Petro, quod pertinet ad rationem iustitiæ, sed præterea necessum est considerare debitas circunstantias loci temporis possibilitatis, &c. At consideratio circunstantiarum in materia iustitiæ non ad virtutem iustitiæ per se pertinet, sed ad prudentiam, ergo prudentia est regula immediata  & adæquata rectitudinis iudicij, & non iustitia. Denique probatur. Virtus moralis in  appetitu residens duos tantum elicit actus.  Alterum circa finem, qui est intentio. Et alterum circa medium, qui est electio. Etenim virtus quæ est in appetitu, nequit respicere aliud obiectum nisi finem aut medium, ergo iudicium quod est actus medius inter intentionem & electionem non  elicitur à virtute morali appetitus: sed necesse est eliciatur à prudentia.
  
 AD argumenta in oppositum respondetur primò, quòd idcirco Diuus  Thomas   docuit iudicium specialiter pertinere ad iustitiam, quoniam illa tantum sententia quæ   profertur circa materiam iustitiæ habet propriam rationem iudicij. Nam vt diximus  ex Diuo  Thoma per quandam extensionem  & minorem proprietatem sententia, quæ   profertur in materijs aliarum virtutum, appellatur iudicium. Secundò respondetur, quod   iustitia inter omnes virtutes morales specialiter concurrit ad iudicium in propria materia: quoniam virtutes morales quæ  respiciunt   bonum proprium operantis, quæ proinde  non in voluntate sed in appetitu subiectantur, vt temperantia, fortitudo, non aliter disponunt ad rectum iudicium circa proprias  materias, quàm remouendo prohibens, moderando scilicet passiones appetitus sensitiui: quibus moderatis, sua naturali inclinatione voluntas, quæ determinata est ad bonum   proprium operantis, inclinat & determinat  intellectum practicum ad rectum iudicium   ferendum. Cæterum virtus iustitiæ  non concurrit ad iudicium in propria materia remouendo prohibens, sed positiuè inclinando  & determinando. Etenim voluntas non est  à seipsa sufficienter inclinata & determinata  ad bonum iustitiæ: ex eo quòd respicit alterum. Sed inclinatur & determinatur per virtutem iustitiæ residentem in eadem voluntate: qua inclinatione voluntas media determinat, etiam mediante intellectu practico ad recte iudicandum in propria materia. Merito ergo Diui  Thomae propter istas duas  rationes asseruit iudicium specialiter ad iustitiam pertinere: quanuis non sit actus elicitus ab ea.
  
 Ad secundum argumentum respondetur, quòd actus imperatus ille proprie dicitur, qui secundùm se & prout elicitur ab habitu, qui est proximum suum principium,  respicit vnum finem. Dirigitur autem & ordinatur ab alio habitu in alium finem, Verbi  gratia,   actus temperantiæ potest esse imperatus à   virtute charitatis aut à virtute iustitiæ, quatenus dirigitur & ordinatur à charitate ad  finem ipsius charitatis: quem sua natura &   prout elicitur à temperantia, non respicit  ipse actus. Et simile est, si imperetur à iustitia. Ordinabitur quidem ad finem iustitiæ:  sed ipse actus non respiciet illum finem ex  natura sua. Iudicium autem elicitum seu prolatum circa materiam iustitiæ, non habet aliquem finem prout elicitur à prudentia distinctum à fine quem intendit virtus iustitiæ: quoniam iudicium versatur circa media proportionata fini intento à iustitia, &   in vniuersum omne iudicium prudentiale  non versatur circa finem, sed circa media  proportionata fini intento à virtute morali  existente in appetitu. Quocirca iudicium  non est propriè actus imperatus à iustitia,  neque ab alia virtute morali appetitus. Vnde illa distinctio actuum moralium in actus  elicitos & imperatos, tantum habet locum  in actibus virtutum moralium appetitus. Istæ   enim virtutes sibi ipsis adinuicem quandoque   imperant. Vt patet in exemplis adhibitis.  At si fiat comparatio virtutum moralium  appetitus ad prudentiam, aut ex conuerso non   habet locum ista distinctio. Actus enim virtutis moralis, scilicet electio non imperatur  à prudentia, neque actus prudentiæ, scilicet  iudicium imperatur à virtute morali appetitus. Sed electio quæ est actus elicitus à virtute morali regulatur per prudentiam: & iudicium quod elicitur à prudentia pendet à   virtute morali appetitus tanquam à disponente & inclinante. Ad argumentum ergo  negatur consequentia. Ad confirmationem  admitto iudicium non esse actum imperatum à iustitia. An verò iustitia habeat aliquem actum imperatum à prudentia, non  est præsentis loci definire. Agitur enim de  hac re. 1. 2. quæst. 16. & 17.
  
 Ad tertium argumentum negatur minor, ad probationem dicitur, quòd ius alia  ratione est obiectum iudicij, & alia iustitiæ.  Nam quatenus est obiectum iustitiæ, est materia circa quam versatur iudicium, & non  eius formale obiectum, sed obiectum fortitudinis est materia circa quam versatur iudicium, quod prudentia elicit in materia  fortitudinis.
  
 Ad quartum negatur antecedens. Ad probationem dicitur quòd ad prudentiam pertinet iudicare de legibus iustitiæ: atque adeò   est immediata regula iusti iudicij. Verum est  quòd præsupponit inclinationem, quam virtus iustitiæ præstat voluntati in ordine ad  bonum iustitiæ. Vnde iustitia est quidem  radix, ex qua desumitur rectitudo iudicij:    non tamen est proxima eius regula. Actus  autem ab illa solum virtute elicitur, quæ est  proxima & immediata eius regula.
  
 Vltimum argumentum duas inuoluit difficultates. Altera est an iudicium pronuntiatum à superiori sit actus elicitus à iustitia  vel potius à prudentia. Altera, vtrum ad essentialem rationem iudicij requiratur authoritas superioris, ita vt iudicium prolatum  à   persona priuata non sit simpliciter iudicium,  sed imperfectum & secundum quid. Circa primam difficultatem videtur colligi ex  Diuo  Thoma in solutione ad tertium huius articuli, quòd iudicium superioris sit elicitum  à virtute iustitiæ. Dicit enim Diuus  Thomas quòd  iudicium pertinet per se ad iustitiam, eo  quod iudicare per se est actus superioris &   iudicis: qui censetur iustitia animata, vt inquit Arist. 5. Ethicorum citatus à  Diuo  Thoma in  fine corporis articuli. Intelligit ergo Diuus  Thomas quòd iudicium superioris est actus elicitus à iustitia, quæ quasi architectonicè residet in principe. Sed breuiter respondetur ad  hanc difficultatem; quòd iudicium sicut in  priuata persona non elicitur à virtute iustitiæ: ita neque in superiori & iudice. Quomiam vt supra definitum est quæst. 58. Virtus iustitiæ etiam legalis eiusdem est speciei in superiori & in persona priuata. Ergo  si in priuata persona non elicit actum iudicij, neque in superiori. Ad Diuum Thomam respondetur quòd iudicium ex eo specialiter  pertinet ad superiorem, quia superior est  custos iustitiæ: & iudicium ab eo pronuntiatum habet quandam vim coerciuam,  quam non habet iudicium personæ priuatæ: at secundum substantiam iudicium superioris à prudentia elicitur. Ad secundam  difficultatem Diui  Thomae videtur insinuare partem affirmatiuam. Dicit enim in solutione  ad tertium: quòd ad iudicium requiritur authoritas superioris qui vtrunque valeat arguere. Et articulo sequenti dicit, quòd ad iustum iudicium requiritur, quòd procedat  ab authoritate præsidentis. Ergo iudicium  procedens à persona priuata non erit simpliciter iustum iudicium. Respondetur quòd  absque dubio ad rationem essentialem iudicij iusti non est necesse, vt procedat à superiori. Probatur hoc in persona priuata reperitur vera & essentialis operatio virtutis iustitiæ, sicut reperitur ipsa vera virtus iustitiæ: sed operatio iustitiæ necesse est procedat à iudicio iusto, ergo in priuata persona  reperitur verè  & essentialiter iustum iudicium: atque adeo ad essentiam iusti iudicij  non requiritur superioris authoritas. Ad Diuum Thomam respondetur nihil aliud intelligere, quàm quod ad perfectam & consummatam rationem iusti iudicij requiritur quòd procedat ab habente authoritatem.  Ex qua authoritate prouenit in iudicio vis  coerciua: quæ licet non sit de essentia iusti  iudicij, est tamen magna eius perfectio intra latitudinem iustitiæ: quæ oritur à superiori quatenus est iustitiæ custos. His ergo  difficultatibus semotis & separatis, ad vltimum argumentum negatur sequela. Ad  probationem dicitur, quòd in superiori duplex prudentia reperitur. Altera quæ est  simpliciter virtus moralis: & est proxima  regula non solum iustitiæ, sed omnium virtutum moralium, quæ pertinent ad appetitum. Et hæc prudentia eiusdem est speciei  & in principe & in priuata persona. Ad hanc   autem prudentiam pertinet essentialiter iudicium iustum tam in superiori quam in  persona priuata. Altera prudentia est quæ   reperitur in superiori, & est prudentia  gubernatiua. Et hæc differt specie ab alia  prudentia quam modo explicuimus, &  à   prudentia politica: quæ reperitur in ciuibus. Et de hac prudentia loquitur Diuus Thomas loco citato in vltimo argumento. Ad  hanc autem prudentiam non pertinet essentialiter iudicium iustum: quanuis illud ab  ea sumat magnam perfectionem, quæ est vis  coerciua adiuncta authoritate iudicis & superioris.


  
 ARTICVLVS II.   ¶  Vtrùm sit licitum iudicare.
  

 AD Secundum sic proceditur.{
         Infr. ar. 3. et 6. & q. 67. art. 1. & 4. dist. 48. corpo. princi. Et Ro. 1. cor. 3. prin. &  ca. 14. cor.  3. fin. & 1.  cor. 4. co. 4        
} Videtur, quòd non   sit licitum iudicare. Non  enim infligitur pœna nisi pro illicito. Sed iudicantibus imminet pœna, quam non iudicantes effugiunt:    secundum illud Matth. 7.  "Nolite  iudicare, vt non iudicemini." Ergo  iudicare est illicitum.
  
 ¶ 2 Præterea, Roman. 14. dicitur: "Tu quis es, qui iudicas alienum   seruum? suo domino stat aut cadit."   Dominus autem omnium Deus est.  Ergo nulli homini licet iudicare.
  
 ¶ 3 Præterea, Nullus homo est  sine peccato, secundum illud 1. Ioan.  1.  "Si dixerimus quia peccatum non  habemus, nosipsos seducimus." Sed  peccanti non licet iudicare, secundum illud Rom. 2.  "Inexcusabilis es  ò homo omnis qui iudicas. In quo  enim alterum iudicas, teipsum condemnas: eadem enim agis quæ iudicas." Ergo nulli est licitum iudicare.
  
 SED contra est, quod dicitur  Deut. 16.  "Iudices & magistros constitues in omnibus portis tuis, vt iudicent populum iusto iudicio."
  
 RESPONDEO dicendum,  quòd iudicium in tantum est licitum, inquantum est iustitiæ actus.  Sicut autem ex †{
         Arti. proceden.        
} prædictis patet,  ad hoc quòd iudicium sit actus iustitiæ, tria requiruntur. Primò quidem, vt procedat ex inclinatione  iustitiæ. Secundò, quòd procedat  ex auctoritate præsidentis. Tertiò,  quod proferatur secundum rectam  rationem prudentiæ. Quodcunque   autem horum defuerit, iudicium  erit vitiosum & illicitum. Vno quidem modo quando est contra rectitudinem iustitiæ, & sic dicitur  iudicium peruersum vel iniustum.  Alio modo, quando homo iudicar de his, in quibus non habet auctoritatem: & sic dicitur iudicium    vsurpatum. Tertio modo, quando  deest certitudo rationis, puta cùm  aliquis de his iudicat, quæ sunt dubia vel occulta propter aliquas leues coniecturas: & sic dicitur iudicium suspiciosum vel temerarium.
  
 AD primum ergo dicendum,  quòd Dominus ibi prohibet iudicium temerarium, quod est de intentione cordis, vel de alijs incertis, vt †{
         Lib. 2. ca. 28. to. 4.        
}  Augustinus dicit in libro  de sermone Domini in monte. Vel  prohibet ibi iudicium de rebus diuinis: de quibus cum sint supra nos,  non debemus iudicare, sed simpliciter ea credere: vt †{
         Canone 5. in Matth. non procul à fin.        
}  Hilarius dicit super Matthæum. Vel prohibet  iudicium quod non sit ex beneuolentia, sed ex animi amaritudine,  vt †{
         Hom. 17. in opere imperfecto. tomo. 2.        
} Chrysostomus dicit.
  
 AD secundum dicendum, quod iudex constituitur, vt minister Dei.  Vnde dicitur Deuter. 1.  "Quod iustum est iudicate." Et postea subdit:  "Quia Dei est iudicium."
  
 AD tertium dicendum, quòd  illi qui sunt in grauibus peccatis,  non debent iudicare eos, qui sunt  in eisdem peccatis vel minoribus,  vt †{
         Hom. 24. non remotè à prin. toma. 2.        
}  Chrysostomus dicit super illud  Matth. 7.  "Nolite iudicare." Et præcipuè hoc est intelligendum quando  illa peccata sunt publica: quia ex  hoc generaretur scandalum in cordibus aliorum. Si autem non sunt  publica, sed occulta, & necessitas  iudicandi immineat, propter officium potest cum humilitate & timore vel arguere, vel iudicare. Vnde †{
         Lib. 2. ca. 30. à medio to. 4.        
}  Augustinus dicit in lib. de sermone Domini in monte.  "Si inueniremus nos in eodem vitio esse,  congemiscamus, & ad pariter conandum inuitemus." Nec tamen  propter hoc homo sic seipsum condemnat, vt nouum condemnationis meritum sibi acquirat: sed quia  condemnans alium, ostendit se similiter condemnabilem esse, propter idem peccatum vel simile.

  

 SVMMA ARTICVLI.
  
 PRima conclusio. Iudicare est licitum  si ad sint tres requisitæ conditiones. Prima quòd procedat ex inclinatione iustitiæ.  Secunda quòd procedat ex authoritate præsidis. Tertia quòd procedat secundum rectam rationem prudentiæ.
  
 Secunda conclusio. Defectu cuiusque istarum conditionum reddit iudicium illicitum.  Ex defectu quidem primæ efficitur iniquum   & peruersum: ex defectu secundæ vsurpatum: ex defectu tertiæ præsumptuosum &   temerarium.

  
 COMMENTARIVS.
  
 IN hoc articulo primò est notandum, quod   Diuus Thomas non eò hanc difficultatem mouet in præsenti, vt definiat licitum esse iudicare. Hoc enim definitum fuerat articulo  præcedenti: hoc ipso quòd Diuus Thomas docuit iudicium esse actum iustitiæ. Sed instituit præsentem articulum, vt explicaret tres  illas conditiones in prima conclusione positas, requisitas esse vt iudicium licitè fiat.
  
 Notandum secundo, quòd prima conditio harum trium sumitur ex parte finis. Nam  vt dixi articulo præcedenti, finis immediatus iudicij est bonum iustitiæ. Secunda conditio sumitur ex parte agentis, scilicet iudicantis. Et hæc conditio, vt constat ex dictis  in fine articuli præcedentis, non est necessaria ad essentialem rationem iudicij iusti  absolutè loquendo, erit tamen simpliciter  necessaria, vt iudicium vim habeat coerciuam. Quocirca, si priuata persona taliter  intendat iudicare, vt eius iudicium vim habeat coerciuam mortaliter peccat, & eius    iudicium est vsurpatum: quia reuera vsurpat autoritatem superioris, & facit seipsum  custodem iustitiæ communis, cùm tamen  non sit. Tertia conditio sumitur ex parte  mediorum & circunstantiarum. Ad prudentiam enim spectat, ita circunspicere, vt  rectum iudicium proferat. Prima conditio  cæteris præstat, sicuti finis est prima causa  & potissima ex qua totus ordo moralis desummitur. Tertia conditio præstat secundæ:  tum quia necessaria est ad omne iudicium  iustum, siue in superiori siue in persona priuata, tum etiam quia tota rectitudo moralis ex ratione & prudentia pendet tanquam  ex propria regula. Hinc fit, quòd quanuis  ex defectu cuiusque istarum conditionum  iudicium reddatur illicitum: specialiter hoc  continget ex defectu primæ conditionis: eo  quòd est præcipua conditio. Et ideo illud  iudicium quod non habet istam primam  conditionem quasi per Antonomasiam appellatur iniustum & peruersum. Has tres  conditiones esse requisitas ad iudicium iustum, insinuauit socer Moysis Exodi 18. Vbi  dixitei, "Prouide tibi de omni plebe viros sapientes timentes Deum, in quibus sit veritas, & oderint auaritiam: & constitue eos tribunos." In illis verbis: timentes Deum & qui  oderint auaritiam expressit primam conditionem. In illis autem verbis, sapientes in quibus sit veritas, expressit tertiam conditionem.  In vltimis vero verbis, constitue eos tribunos, significauit secundam conditionem. De  conditionibus secunda & tertia disputabimus in sequentibus articulis. In articulo præsenti specialiter disputatur de prima conditione. Notandum est tertiò, quòd hæc prima conditio in triplici sensu explicatur à Magistro Soto lib. 3. de Iustitia. quæst. 4. arti. 2.  Primò, quod non iudicet contra iustitiam. Secundò, quod iudicet ex amore iustitiæ. Tertiò,  quòd non iudicet ex aliqua affectione priuata, ex ira, odio, auaritia, aut alia passione.  Primumq́ue sensum præfert alijs. At communiter interpretes Diui Thomæ existimant secundum sensum esse magis germanum & intentum à Diuo Thoma. Et quidem merito. Quoniam ad secundum sensum cæteri reducuntur. Nam qui iudicat  ex amore iustitiæ, idest, ex intentione qua    vult seruare bonum iustitiæ, & reddere vnicuiq́ue quod suum est, quæ intentio est primus actus elicitus à virtute iustitiæ; non iudicabit contra iustitiam. Vnde primus sensus est quasi effectus secundi. Item vt quis  iudicet ex amore iustitiæ, necessum est, vt  non sit affectus ira vel odio. Vnde tertius  sensus prærequiritur ad secundum, tanquam necessaria dispositio ad illum. Hanc  secundam conditionem insinuauit Aristo.  esse necessariam. 4. Ethicorum capit. 5. dicens, "Iudicem debere esse medium & mediatorem inter eos quorum causam iudicat." Itaque sicut medium æqualiter se habet ad vtrumque extremum, ita affectus iudicis in neutram partem debet propendere: sed sequi inclinationem iustitiæ, cuius  est medium ponere inter partes. Et quidem in naturalibus, vt oculi pupilla possit  percipere omnem colorem expers debet  esse totius coloris. Nam aliàs intus existens  prohibebit extraneum, vt ait Aristote. 2. de  anima. Ita similiter, vt iudex possit proferre iudicium rectum inter duas partes, necesse est careat omni affectione priuata ad  alteram partem: imò cum amicus censeatur alter ego, si iudex in alteram partem propendeat, censebitur iudicare in causa propria, in qua vix vnus est rectus iudex. Quare merito vocat Aristot. vbi supra. Iudicem  iustitiam animatam. Cuius duplex est sensus. Primus quòd anima iudicis, vt iudex  est, debet esse ipsa virtus iustitiæ: quæ totum animum iudicis ita occupet sicut anima totum corpus. Et sicut omnis operatio  totius suppositi ab anima procedit, ita omnis operatio iudicis necesse est proficiscatur ex inclinatione iustitiæ. Secundus sensus est, quòd iustitia secundum se censetur  quasi mortua, debet autem viuificari ex affectu iudicis sicut corpus viuificatur per animam. Ob istam causam Arist. lib. 1. Rhetoricorum capit. 1. & 2. libr. cap. 1. Eum iudicem qui conatur in alteram partem inclinare, dicit esse similem illi, qui regula  qua vti debemus in mensuratione alicuius  rei, in alteram partem inclinare & flectere  contendit. Idcirco Areopagitæ fuerunt iudices seuerissimi, qui voce publica præconis inter dicebant illi, qui erat ius dicturus,    ne proœmio, neue Epilogo vteretur coram  eis. Eo quòd istæ partes orationis potissimum deseruiant ad flectendum animum  iudicis. Aristotel. 3. Rhetoricorum capit.  11. animum iudicis comparat aræ deorum: quia sicut Deus in omni sua operatione est summè rectus, & omnis passionis expers: ita animus iudicis omni passione debet esse vacuus, & ideo sacræ literæ   Deum appellant iudicem. Genesis. 1. Vbi  nos legimus, I"n principio creauit Deus", Hebraicè habetur Heloim, id est iudices creauit, &  ex contra iudices appellantur dij. Vt  dicitur in Psalm. "Deus stetit in synagoga  Deorum", id est iudicum. Insinuatur enim  quòd affectus iudicis valde similis esse debet affectui Dei. Istum affectum & inclinationem ad iustitiam quam iudex tenetur  habere explicatur Sapientiæ capit. 1.  "Diligitè iustitiam qui iudicatis terram." Idipsum  insinuatur Exodi 23. Leuitici 19. Deuteronomij capit. 1. & 16. sed præcipuè  Matth. 5.   "Beati qui esuriunt & sitiunt iustitiam." Itaq́ue affectus iustitiæ non debet esse qualiscunque sed auidissimus, qualis est appetitus cibi & potus in eo qui fame & siti laborat. Vltimò est notandum, quòd ista secunda conditio ex suo genere obligat sub  culpa mortali: quoniam, vt diximus sumitur ex fine. Cæterum in particulari non semper erit peccatum mortale iudicium non  procedens ex inclinatione iustitiæ. Satis fuerit ad euitandum peccatum mortale, quòd  iudicium secundum substantiam procedat  quasi ex affectu iustitiæ, Verbi  gratia, quòd iudex  reddat vnicuique quod suum est: & hoc  intendat, quanuis admisceatur ibi aliquis  amoris affectus vel odij. In quo casu tantum erit culpa venialis obleuitatem passionis, quæ non tanta fuit, vt perturbaret rationem iudicis & iustitiæ.
  
 DVbitatur circa solutionem ad tertium.  Vtrùm mortaliter peccet iudex, qui  existens in peccato mortali profert iudicium vtens officio & authoritate iudicis.  In hac re primo cauendus est error Vvitcleph, qui asseruit per quodcunque peccatum mortale iudicem siue secularem siue  ecclesiasticum ipso iure amittere iurisdictionem & officium iudicis. Damnatus est    iste error Concilio Constantiensi sessione  8. errore quintodecimo. Ex hoc sequitur  iudicem existentem in peccato mortali non   ex eo peccare neque peccato mortali, neque veniali, quia iurisdictionem vsurpet:  quia secundum fidem tenemur fateri illum  esse verum iudicem. Tota autem dubitatio est, vtrùm mortaliter peccet, eo quòd  malè vtatur iurisdictione & authoritate publica quam habet. In qua re Alexander Alensis, quem refert Syluester in summa, verbo. Iudex. §. duodecimo. indiscriminatim  docet, tam iudicem ecclesiasticum, quam  secularem peccare, si proferat iudicium existens in peccato mortali, quanuis sit peccator occultus. Alij Theologi distinguunt de  seculari & ecclesiastico iudice. Et dicunt  secularem non peccare mortaliter pronunciando iudicium si eius peccatum fuerit occultum. Putant autem iudicem ecclesiasticum peccare mortaliter proferendo iudicium, quanuis sit peccator occultus. Ita Syluester verbo, Correctio. §. 16.  & sequitur  in hac sententia Paludanum docentem illam in. 4. distinctione 19. quæstione. 3. Imo  & Diuus Thomas eadem distinctione, quæstione. 2. articul. 2. eiusdem fuit opinionis.  Argumentum potissimum quo mouentur  est, quoniam materia spiritualis qualis est  sententia prolata à iudice ecclesiastico, non  est prophanè  & irreligiosè tractanda, ergo  iudex ecclesiasticus manens in peccato mortali, non debet proferre sententiam, quia prophanè  & irreligiosè profert illam spiritualem, qualis est ecclesiastica.
  
 PRO decisione sit prima conclusio. Si  iudex existens in peccato mortali proferat sententiam, non peccabit mortaliter,  si peccatum eius non fuerit publicum &   scandalosum. Hæc conclusio intelligitur  de vtroque iudice. Est etiam intelligenda  siue eius peccatum fuerit occultum siue publicum, dummodo non sit scandalosum.  Voco scandalosum ex quo sententia iudicis contemnitur, & fit quasi irrisoria in populo, Verbi  gratia, Si iudex fuerit publicus concubinarius & proferat iudicium contra alium  concubinarium suæ iurisdictionis, tale iudicium meritò contemnetur à subditis &   fiet irrisorium. Cæterum si iudex existens    publicus concubinarius condemnauerit latronem ad patibulum: eius concubinatus  licet sit scandalosus simpliciter in republica: non tamen in ordine ad istam sententiam censebitur scandalosus. Quia non reddit contemptibile iudicium. Istam conclusionem docent multi viri docti: quanuis  non ita explicatam. Caietan. 3. tomo, opusculorum, opusculo de vsu rerum spiritualium. Magister Soto vbi supra. Diuus Thomas absque dubio fauet huic sententiæ: &   mutauit illam quam tenuit in quarto Sententiarum in hoc articulo solutione ad tertium. Et supra quæstione. 33. articulo. 5. Et  tertia parte quæstione 64. articul. 6. Et probatur conclusio. Primò, Iudex in tali peccato existens, si sententiam proferat iuxta leges iustitiæ, non peccat contra iustitiam neque contra charitatem, nullum ergo peccatum mortale committit in tali casu. Consequentia patet, quia non est alia virtus, quam   ille iudex possit violare: cuius transgressus  sit culpa mortalis. Probatur antecedens. Primo, quòd non violet iustitiam, supponimus: ex eo quòd seruat omnes leges iustitiæ. Quòd autem non violet charitatem.  Probatur quoniam non est scandalosum eius iudicium, & non potest aliter violare  charitatem, nisi scandalosum sit, ergo &c.  Et confirmatur, quia vt supponimus eius  iudicium non redditur contemptibile. Probatur secundo conclusio de iudice ecclesiastico. Iudex ecclesiasticus nulla sanctitate sacratur ad exercendum iudicis officium  ergo sententia quam profert in causa spirituali non expostulat per se loquendo sanctitatem in iudice, atque adeo eius peccatum non reddit ipsam sententiam illicitam  saltim mortaliter, si alias fuerit iusta & non  scandalosa populo. Prima consequentia probatur. Quoniam si ministerium iudicis ecclesiastici per se expostulat sanctitatem in  iudice, insufficienter prouisum esset ab ecclesia, imo &  à Christo, quòd iudex ecclesiasticus non consecraretur speciali sanctitate, sicut consecratur sacerdos ad ministerium altaris, & ad iudicium quod exercet  in sacramento confessionis. Hæc autem insufficientia non est admittenda in ecclesia.  Ex hoc soluitur argumentum pro opposita sententia. Respondetur enim, quòd materia iudicij ecclesiastici non ita est sancta,  quòd sanctificet animas: sicut sacramenta.  Neque est adeo proxima sanctitati gratiæ,  vt expostulet per se specialem sanctitatem  in iudice: sicut expostulant ministeria diaconatus & subdiaconatus: quocirca non debet regulari eius tractatio per regulas religionis per se loquendo: sed per regulas iustitiæ, & ex consequenti quanuis non religiose tractetur, non erit peccatum mortale.
  
 Secunda conclusio. Iudex qui existens  in peccato mortali scandalosè profert sententiam, peccat mortaliter & contra charitatem: quia scandalizat populum, & quodammodo contra iustitiam: quia publicam  sententiam alias iustam & necessariam, reddit contemptibilem. Scandalosum peccatum intelligo ad sensum expositum supra.  Ex quo sequitur quòd iudex existens in tali peccato si immineat necessitas reipublicæ, vt proferatur sententia super aliquod  crimen: tenetur vel resipiscere publicam agendo pœnitentiam, aut officium iudicis  deponere: vt iudex de nouo creatus sententiam pronuntiet, quia est periculum in mora.
  
 Tertia & vltima conclusio. Iudex existens in peccato mortali occulto si proferat sententiam, nullum peccatum committit, etiam veniale: quanuis sit iudex ecclesiasticus. Committet autem peccatum veniale si eius peccatum fuerit publicum, non tamen scandalosum. Primam partem conclusionis existimo probabiliorem quàm contrariam sententiam, quam docet Soto vbi  supra. Existimat enim esse peccatum veniale in tali iudicio, eò quòd iudex talem  sententiam proferens ipso opere profitetur  se immunem à culpa mortali, atque adeo  censetur hypocrita: & ex consequenti venialiter saltim delinquit. Sed nostram conclusionem docet vt credo Diuus Thomas in  solutione ad tertium huius articuli. Asserit  enim iudicem existentem in peccato occulto, si cum humilitate proferat sententiam,  non peccare. Atsi peccaret venialiter, minimè diceret Diuus Thomas absolutè non  peccare.
  
 Præterea probatur ratione, qua probaui  primam conclusionem. Aequa enim videtur illa ratio de vtraque culpa. Id verò quod  dicit Magister Soto de hypocrita parum  mouet: quia supponimus iudicem constringi legibus iustitiæ ad iudicandum, ergo non   est dicendus hypocrita si iudicet. Et hoc  est, quod docet Diuus Thomas, cùm dicit  in solutione ad tertium. quòd si cum humilitate iudicet, non peccat. Cum humilitate, idest, non animo ostendendi se zelosum  communis boni: sed satisfaciendi officio  suo, qui si hac ratione non obligaretur, cessaret à iudicio cognoscens se minus dignum  tanto ministerio.
  
 Secunda pars conclusionis est manifesta: quoniam iudicium prolatum à tali iudice non potest non generare aliquale scandalum, & aliqualem sui contemptum atque   adeo non potest non esse aliquale peccatum.



  
 ARTICVLVS III.   ¶  Vtrùm iudicium ex suspicione  procedens, sit licitum?
  

 AD Tertium sic proceditur. {
         Locis supra art. 2. inductis. Et quolib. 12. ar. 25.        
} Videtur, quòd iudicium ex suspicione procedens, non sit licitum. Suspicio enim videtur esse opinio incerta de  aliquo malo. Vnde &  †{
         Lib. 6. ca. 3. tom. 5.        
}  Philosophus in 6. Ethicorum, ponit quòd  suspicio se habet & ad verum & ad  falsum. Sed de singularibus contingentibus non potest haberi opinio nisi incerta. Cùm ergo iudicium humanum sit circa humanos  actus, qui sunt in singularibus &   contingentibus, videtur quòd nullum iudicium esset licitum, si ex suspicione iudicare non liceret.
  
 ¶ 2 Præterea. Per iudicium illicitum sit aliqua iniuria proximo. Sed  suspicio mala in sola opinione hominis consistit: & sic non videtur  ad iniuriam alterius pertinere. Ergo suspicionis iudicium non est illicitum.
  
 ¶ 3 Præterea, Si sit illicitum, oportet quòd ad iniustitiam reducatur: quia iudicium est actus iustitiæ, vt †{
         Artic. 1.        
} dictum est. Sed iniustitia  ex suo genere semper est peccatum   mortale, vt suprà  †{
         Quæst. 59. artic. 4.        
} habitum est. Ergo suspicionis iudicium esset semper peccatum mortale, si esset illicitum. Sed hoc est falsum: quia suspiciones vitare non possumus, vt  dicit †{
         Tract. 90. in Ioan. circa medium tom. 9.        
}  Gloss. August. super illud 1.  ad Corinth. 4.  "Nolite ante tempus  iudicare." Ergo iudicium suspiciosum non videtur esse illicitum.
  
 SED contra est, quod †{
         Homi. 17. in opere imperfecto in prin. to. 2.        
}  Chrysostomus super illud Matthæi 7.  "Nolite iudicare", &c. dicit: Dominus  hoc mandato non prohibet Christianos ex beneuolentia alios corripere, sed ne per iactantiam iustitiæ   suæ Christiani Christianos despiciant, & solis plerunque suspicionibus odientes cæteros, &  condemnantes.
  
 RESPONDEO dicendum,  quòd sicut Tullius dicit, suspicio  importat opinionem mali, quando ex leuibus indicijs procedit. Et  contingit ex tribus. Vno quidem  modo ex hoc, quòd aliquis ex seipso malus est: & ex hoc ipso, quasi  conscius suæ malitiæ, faciliter de  alijs malum opinatur, secundùm  illud Eccles. 10.  "In via stultus ambulans, cùm ipse sit insipiens, omnes stultos æstimat." Alio modo prouenit ex hoc, quòd aliquis malè afficitur ad alterum: cùm enim aliquis  contemnit vel odit aliquem, aut    irascitur, vel inuidet ei, ex leuibus  signis opinatur mala de ipso: quia  vnusquisque faciliter credit quod  appetit. Tertio modo prouenit ex  longa experientia. Vnde †{
         Li. 2. Rheto. c. 13. parum  à princ. tom. 6.        
}  Philosophus dicit in 2. Rhetoric. quòd  senes sunt maximè suspiciosi: quia  multotiens experti sunt aliorum  defectus. Primæ autem duæ suspicionis causæ, manifestè pertinent  ad peruersitatem affectus. Tertia  verò causa diminuit rationem suspicionis, inquantum experientia  ad certitudinem proficit, quæ est  contra rationem suspicionis. Et  ideo suspicio vitium quoddam importat: & quanto magis procedit  suspicio, tanto magis est vitiosum.
  
 Est autem triplex gradus suspicionis. Primus quidem gradus est,  vt homo ex leuibus indicijs de bonitate alicuius dubitare incipiat.  Et hoc est veniale & leue peccatum. Pertinet enim ad tentationem   humanam, sine qua vita ista non  ducitur: vt habetur in †{
         Est Aug. tracta. 90. in Ioan. parum ante med. to. 9.        
} Gloss. super illud 1. ad Corinthios. 4.  "Nolite ante tempus iudicare." Secundus gradus est, cùm aliquis pro certo malitiam alterius æstimat ex leuibus indicijs. Et hoc si sit de aliquo graui, est peccatum mortale, inquantum non est sine contemptu proximi: Vnde glossa ibidem subdit. Etsi ergo suspiciones  vitare non possumus, quia homines sumus, iudicia tamen, id est,  diffinitiuas firmasque; sententias continere debemus. Tertius gradus  est, cùm aliquis iudex ex suspicione procedit ad aliquem condemnandum, & hoc directè ad iniustitiam pertinet: vnde est peccatum  mortale.
  
 AD primum ergo dicendum,  quòd in humanis actibus inuenitur aliqua certitudo, non quidem  sicut in demonstratiuis, sed secundum quod conuenit tali materiæ,  puta cum aliquid per idoneos testes probatur.
  
 AD  secundum dicendum, quòd  ex hoc ipso quòd aliquis malam  opinionem habet de alio sine causa sufficienti, indebitè contemnit ipsum:  & ideo iniuriatur ei.
  
 AD tertium dicendum, quod quia  iustitia & iniustitia est circa exteriores operationes (vt †{
         Quæst. 59. arti. 2. ad tertium.        
} dictum est)  tunc iudicium suspiciosum directè ad iniustitiam pertinet, quando ad actum exteriorem procedit: & tunc est peccatum mortale,  vt †{
         In corpore artic.        
} dictum est. Iudicium autem  interius pertinet ad iniustitiam, secundùm quòd comparatur ad exterius iudicium, vt actus interior  ad exteriorem, sicut concupiscentia ad fornicationem, & ira ad homicidium.

  

 SVMMA ARTICVLI.
  
 PRima conclusio. Suspicio est opinio  mali ex leuibus indicijs procedens.
  
 Secunda conclusio. Iudicium ex suspicione procedens illicitum est & vitiosum.
  
 Tertia conclusio. Tres sunt suspicionis  gradus, primus cum quis ex leuibus indicijs  incipit dubitare de malitia alterius, & tunc  est peccatum veniale. Secundus quando  quis ex leuibus indicijs pro certo æstimat  & iudicat malitiam alterius. Et tunc si fuerit in re graui erit peccatum mortale. Tertius cum iudex ex leuibus indicijs aliquem    in foro exteriori condemnat. Et tunc est peccatum mortale contra iustitiam.

  
 COMMENTARIVS.
  
 CIrca primam conclusionem notandum est, quod quanuis D. Thom. à   principio articuli sequutus Ciceronem definierit strictè suspicionem prout distinguitur à dubio &  à iudicio temerario, quæ definitio continetur in prima conclusione; Cæterùm in prosecutione articuli confundit  ista tria: quoniam in primo gradu suspicionis comprehendit dubium de malitia proximi. In secundo gradu iudicium certum  & determinatum de malitia proximi vocat suspicionem. Et hoc quidem non fuit  peculiare Diui Thomæ: sed communiter  viri doctissimi ista tria confundunt: & vt  in plurimum solent ea appellare quasi communi nomine iudicium temerarium. Et  fortassis ratio huius confusionis ea fuit, quòd  hæc tria in duobus conueniunt. Primò quòd  sunt de malo proximi, voco malum proximi non ipsum malum materialiter in semetipso, sed formaliter sumptum quatenus suam malitiam in operantem refundit. Vt explicat Diuus Thomas in articulo sequenti ad secundum. & propterea dixi de malo proximi, idest, quod reddit ipsum proximum malum moraliter. Secundo conueniunt in hoc quod procedunt ex  indicijs leuibus, quibus vir prudens moueri non debet. Sed nihilominus ista tria  distinguuntur quàmplurimum. Etenim dubium secundùm propriam sui rationem  tunc duntaxat contingit, quando animus  leuioribus indicijs in vtramque partem mouetur, sed in neutram declinat, manetq́ue  in ambiguo pendens. Et ideo Aristoteles  in 3. Metaphysic. capit. 1. dubitantes comparat hominibus ligatis, qui neque huc neque illuc se vertere possunt. Iudicium vero temerarium si propriè sumatur, est certa & determinata sententia cui nulla dubitatio admiscetur de malitia proximi. Suspicio autem importat assensum de malo proximi, sed cum magna formidine alterius  partis. In primo differt à dubio, in secundo vero à iudicio temerario. Et ob id meritò definitur quod sit quædam opinio mali. Opinio etiam est assensus incertus & formidolosus. Distinguitur autem suspicio ab  opinione in eo quod opinio autore Aristo.  6. Ethicorum, cap. 9. indifferenter se habet  ad bonum & malum, & potius sumitur speculatiuè quam practicè: suspicio vero denotat assensum practicum, & propriè loquendo tantum est de malo, & ita definitur  opinio mali. Sed mihi videtur quòd suspicio sit debilis opinio.
  
 DVbium est, Vtrùm suspicio stricte  sumpta ex suo genere sit peccatum  mortale, & in materia graui sit in indiuiduo & de facto peccatum mortale. Probatur pars negatiua primò ex Diuo Thoma qui expressè docet in hoc articulo quod  in primò gradu suspicionis solum interuenit peccatum veniale. In primo autem gradu comprehendit Diuus  Thomas dubitationem  &  suspicionem: quæ importat assensum vnius  partis, cùm formidine alterius. Et hoc aperte constat quia primum gradum suspicionis distinguit Diuus Thomas à  secundo gradu. In secundo vero gradu loquitur expresse Diuus Thomas de iudicio temerario, in quo nulla admiscetur formido, &   dubietas alterius partis. Igitur in primo gradu comprehendit suspicionem. In eadem  sententia videtur esse Diuus Augustinus cuius est glossa super 1. ad Corinth. capit. 14.   relata hic à Diuo Thoma, & desumpta ex  Augustino tractatu. 90. in Ioannem. Confirmatur. Nam vt inquit Diuus Augustinus loco citato, suspicio pertinet ad humanam tentationem sine qua vita hominis duci nequit, ergo tantùm est peccatum veniale. Secundo iudicium temerarium ex  eo tantum est peccatum veniale aut mortale, quatenus per illud proximus despicitur & contemnitur: sed per suspicionem  proximus non perfectè despicitur, ergo non   excedit limites peccati venialis. Consequentia patet, quia vbi est leuis iniuria & leuis  proximi contemptus, non committitur graue peccatum, cuiusmodi est mortale. Minor probatur. Quia proximus tunc duntaxat perfectè contemnitur, quando absque  dubitatione de eius malitia iudicatur. Confirmatur. Nam suspicio de malitia proximi    non contrariatur fraternæ charitati: contingit enim inter amicos, quod vnus suspicatur male de altero: ergo non est peccatum mortale ex suo genere. In hoc dubio  Caietanus in præsenti, & in Summa, verbo  suspicio, & in verbo iudicium temerarium,   docet suspicionem etiam in re graui non  esse peccatum mortale quamdiu suspicio manet intra limites suspicionis: ita quod non  excludat omnem formidinem. Aliqui ex  Summistis verbis citatis. Et in verbo præsumptio, inclinant in hanc sententiam: præsertim summa Rossela. Magister Soto vbi  supra, articulo. 3. asserit cum Caietano  suspicionem non esse peccatum mortale  ex suo genere, addit tamen quod in indiuiduo erit aliquando peccatum mortale propter nimiam grauitatem materiæ. Peccaret  enim mortaliter, qui leuibus indicijs inductus suspicaretur aliquem esse hæreticum  aut crimen nefandum commisisse. Quidam nouiores Theologi dicunt, quòd suspicio in materia graui erit culpa venialis si  per modicum tempus duraret: erit autem  mortalis culpa si longo tempore perseuerauerit in animo.
  
 PRO decisione primò  explicandum est,  quid sit materia grauis: Deinde quæ   appellentur leuia indicia. Materia grauis in  hoc loco illa censetur, ex qua valdè contemnitur & despicitur proximus. Hæc autem materia licet vt communiter dicunt,  sit regulariter mortale peccatum: sed tamen   neque est necesse quòd sit semper mortale, neque omne peccatum mortale reputatur semper materia grauis in ordine ad suspicionem & iudicium temerarium. Etenim si quis suspicaretur de aliquo qui inter  ingenuos haberi solet, ex leuibus indicijs;  ex vili sanguine natum esse: ista suspicio in  materia graui versaretur, quanuis nullum  malum mortale suspicetur de proximo.  Item qui ex leuibus indicijs suspicaretur aliquem virum probum in consuetudinem duxisse mentiri in familiaribus collocutionibus, quanuis hæc mendacia non sint peccata mortalia: erunt tamen materia grauis  respectu suspicionis huiusmodi. Denique  si quis suspicaretur de viro aulico & profano quòd inhonesto amore prosequitur    fœminam: quanuis inhonestus amor sit  peccatum mortale, non tamen respectu  huius hominis censetur materia grauis in  ordine ad suspicionem & iudicium: quia  istius modi homo non reputat iniuriam sibi fieri per tale iudicium: quin potius gloriatur. Itaque grauitas materiæ in hac parte non est secundùm seipsam expendenda  ponderandaq́ue, sed per respectum ad personam cui applicatur per suspicionem aut  iudicium. Nam quod graue reputatur respectu vnius hominis, leuissimum esse poterit comparatione alterius. Circa iudicia  leuia generalis regula sit. Illa reputari leuia moraliter quæ non sufficiunt ex seipsis  mouere animum viri probi & prudentis ad  suspicandum malum de proximo. Sed in  particulari leuitas aut grauitas indiciorum  ex multis pensanda est. Primò ex proportione ipsorum ad illud malum quod indicant. Reputantur enim indicia quasi signa,  &  malum ipsum, de quo est suspicio, tanquam   signatum. Secundò debet haberi respectus  ad grauitatem materiæ circa quam versantur illa indicia. Etenim indicia quæ in materia non multum graui censentur sufficientia, in materia grauissima, vt in crimine hæresis, non sunt habenda vt sufficientia ad  iudicandum: sed vt leuissima. Tertiò debet haberi respectus ad qualitatem personæ de qua fit suspicio. Nam aliqua indicia  sufficient ad iudicandum aliquod malum  de homine priuato & profano: quæ leuissima erunt ad id suspicandum de viro grauissimæ authoritatis & virtutis, maxime si  est persona publica. Denique indicia comparari debent ad animum iudicantis. Nam  aliqua sufficient ad dubitandum, quæ non  sufficient ad suspicandum. Et aliqua sufficient ad suspicandum quæ non ad iudicandum. Quæ omnia committenda sunt prudentis & timorati viri arbitrio.
  
 HIS suppositis sit prima conclusio. Suspicio ex leuibus indicijs procedens  de malo proximi ex genere suo est peccatum mortale. Hanc conclusionem docent  viri grauissimi & moderni & multi ex antiquis. Et probatur primò. In sacris literis  prohibetur iudicium temerarium, Matth. 7.   "Nolite iudicare, & non iudicabimini." Et    Roman. 14. & 1. Corinthiorum. 4. & Iacobi. 4. dicitur: "quod qui detrahit fratri suo  aut iudicat, legi detrahit & de lege iudicat,"   sed iudicium temerarium secundùm vsum  sapientium appellatur etiam illa sententia,  quæ cum assensu alterius partis admittit formidinem alterius: quæ est suspicio, ergo  suspicio prohibetur in sacris literis, atque  adeo ex suo genere est peccatum mortale.  Confirmatur. Sacræ literæ prohibent iudicium temerarium, quod est in vsu apud  homines: nam iudicium omnem formidinem excludens, raro contingit: at suspicio  est frequens apud homines, ergo & illa prohibetur nomine iudicij locis citatis, ergo  suspicio potissime prohibetur. ¶ Secundò   probatur. Malitia suspicionis consistit in iniuria, quæ fit proximo quatenus despicitur  & contemnitur: sed iniuria ex suo genere  est culpa mortalis, ergo &c. ¶ Vltimò probatur, & specialiter arguitur contra sententiam Magistri Soto. Illud vitium, quod intra limites suæ materiæ absque hoc quòd  trahatur ad speciem alterius vitij, est aliquando mortale peccatum, ergo ex suo genere est mortale. Sed secundùm Magistrum   Soto iudicium in re grauissima manens intra limites suspicionis est peccatum mortale, ergo ex suo genere est peccatum mortale. Dicunt aliqui, istum modum dicendi Magistri qui est communis apud Theologos, ita esse accipiendum & intelligendum: quod suspicio indeliberata quandiu  indeliberata, non est ex suo genere peccatum mortale: quia quandiu subest indeliberationi non potest esse peccatum mortale. Hæc solutio nullam habet apparentiam: quia si Theologi loquuntur cum Magistro de suspicione indeliberata, falsò dictum est, quòd cum fuerit in re grauissima est peccatum mortale. Nam indeliberatio tollit grauitatem culpæ mortalis in quacunque materia.
  
 Secunda conclusio. Suspicio in materia  graui est in indiuiduo culpa mortalis, etiam  si per breue tempus duret: si sit deliberarata. Prima pars conclusionis sequitur ex præcedenti. Nam illud vitium quòd ex suo genere est mortale, redditur mortale in indiuiduo ex grauitate materiæ. Sed suspicio ex    genere suo est mortale peccatum, ergo &c.  Et confirmatur. Nam alias ferè nullum esset peccatum mortale in materia iudicij temerarij: quoniam vt dicebamus, rarissime  contingit, quòd ex leuibus indicijs procedat  iudicium temerarium omnino certum &   determinatum, ergo si suspicio cui admiscetur aliqua dubietas non est peccatum mortale etiam in materia graui, rarissimè continget mortale peccatum in iudicio temerario:  quod falsum est. Secunda pars conclusionis  probatur. Quod iniuria illata proximo sit  grauis aut leuis non prouenit ex temporis  breuitate aut longitudine, ergo vt suspicio  in materia graui sit culpa mortalis non requiritur temporis longitudo. Hoc tamen  debet intelligi dummodo sit deliberata suspicio: quæ est tertia pars conclusionis. Quæ   dicimus de suspicione à fortiori sunt dicenda de iudicio temerario. De dubio autem  prima conclusio etiam est certissima. An vero secunda conclusio procedat eodem modo de dubio atque de suspicione explicandum est articulo sequenti.
  
 Ad primum argumentum respondetur,  Diuum  Thomam in primo gradu suspicionis non  loqui strictè de suspicione vt differt à dubio  &  à iudicio, sed potius comprehendere &   dubium & iudicium: & omnia hæc appellat suspicionem in primo gradu: quanuis non  procedant ex deliberatione: quod insinuauit Diuus  Thomas in illis verbis cum incipit dubitare, idest cum non ex deliberatione, sed indeliberatè suspicatur aut iudicat. Iudicium  enim tunc censetur incipere, quando ex deliberatione procedit. In secundo vero gradu suspicionis non solum  Diuus  Thomas  comprehendit iudicium cui nulla admiscetur formido,  sed etiam suspicionem stricte sumptam quando  &  iudicium  & suspicio ex deliberatione procedunt, &  plenam animi deliberationem in iudicio aut suspicione interuenientem vocat Diuus   Thomas  certitudinem  &  firmitatem sententiæ. Ad  confirmationem negatur suspicionem  deliberatam pertinere ad tentationem  humanam: quin  potius pertinet ad tentationem diabolicam.
  
 Ad secundum argumentum respondetur, quòd licet in iudicio temerario reperiatur perfectior & magis consummata iniuria proximi: in suspicione tamen tanta    fit iniuria proximo in materia graui, quæ   sufficiat constituere peccatum mortale, &   lædere mortaliter amicitiam & charitatem  fraternam, Pugnat enim cum vera proximi amicitia quod quis ex leuibus indicijs  grande malum de proximo suspicetur: quia  ille excessus asserendi prouenit ex malitia  voluntatis. Et per hoc soluitur argumentum & confirmatio. Circa solutionem ad  tertium Diui Thomæ nota, quòd non solum in iudice, verùm in persona priuata  iudicium temerarium animo conceptum  per se loquendo disponit ad exteriorem iniuriam proximi: disponit enim ad verba  externa prolatiua talis iudicij, per quæ iniuriam exteriorem irrogabit proximo. Disponit etiam ad hoc quòd taliter iudicans opere externo siue facto siue verbo contemnat  & despiciat proximum: de quo graue malum suspicatur, & quem in sua mente contemnit: in qua etiam ei iniuriam facit.



  
 ARTICVLVS IIII.   ¶  Vtrùm dubia sint in meliorem  partem interpretanda.
  

 AD Quartum sic proceditur. Videtur quòd dubia non sint in meliorem  partem interpretanda. Iudicium enim magis debet esse de eo, quod  vt in pluribus accidit. Sed in pluribus accidit, quòd aliqui malè  agant:  quia "stultorum infinitus est numerus", vt dicitur Ecclesiast. 1.  "Proni  enim sunt sensus hominis ad malum ab adolescentia sua", vt dicitur  Genes. 8. Ergo dubia magis debemus interpretari in malum, quàm  in bonum.
  
 ¶ 2 Præterea. Augustin. †{
         Lib. 1. de doctr. Christiana, in prin. to. 3.        
} dicit,  quòd ille piè  & iustè viuit, qui rerum integer est æstimator, in neutram partem declinando. Sed ille    qui interpretatur in melius quod  dubium est, declinat in alteram partem. Ergo hoc non est faciendum.
  
 ¶ 3 Præterea. Homo debet diligere proximum sicut seipsum. Sed  circa seipsum homo debet dubia  interpretari in peiorem partem: secundùm illud Iob. 9.  "Verebar omnia opera mea." Ergo videtur quòd  ea quæ sunt dubia circa proximos,  sint in peiorem partem interpretanda.
  
 SED contra est quòd Rom. 14.   super illud, "Qui non manducat,  manducantem non iudicet." Dicit  Gloss.  "Dubia in meliorem partem  sunt interpretanda."
  
 RESPONDEO dicendum,  quòd sicut †{
         Art. præc. ad 2.        
} dictum est, ex hoc ipso, quòd aliquis habet malam opinionem de alio absque sufficienti  causa, iniuriatur ei, & contemnit  ipsum. Nullus autem debet alium  contemnere vel nocumentum  quodcunque inferre, absque causa cogente. Et ideo vbi non apparent manifesta indicia de malitia alicuius, debemus eum vt bonum habere, in  meliorem partem interpretando  quod dubium est.
  
 AD primum ergo dicendum,  quòd potest contingere quòd ille  qui in meliorem partem interpretatur, frequentius fallatur. Sed melius est, quòd aliquis frequenter fallatur, habens bonam opinionem  de aliquo malo homine, quam quòd  rariùs fallatur habens malam opinionem de aliquo homine bono:  quia ex hoc fit iniuria alicui, non  autem ex primo.
  
     AD secundum dicendum, quòd  aliud est iudicare de rebus, & aliud  de hominibus. In iudicio enim in  quo de rebus iudicamus, non attenditur bonum vel malum ex parte ipsius rei de qua iudicamus, cui  nihil nocet qualitercunque iudicemus de ipsa, sed attenditur ibi solum bonum iudicantis, si verè iudicet: vel malum, si falsò: quia verum  est bonum intellectus, falsum autem est malum ipsius, vt dicitur in  6. Ethicorum: & ideo vnusquisque{
           Li. 6. Ethicor. ex c. 2.  colligitur, tom. 5. Li. 6. Metaph. tex.   8. habetur  expreßè tom. 3.        
}   debet niti ad hoc, quòd de rebus iudicet, secundùm quod sunt. Sed in  iudicio, quo iudicamus de hominibus, præcipue attenditur bonum &   malum ex parte eius de quo iudicatur: qui hoc ipso honorabilis habetur quod bonus iudicatur, &  contemptibilis, si iudicetur malus. Et ideo  ad hoc potius tendere debemus in  tali iudicio, quòd hominem iudicemus bonum, nisi manifesta ratio in  contrarium appareat. Ipsi autem homini iudicanti falsum, iudicium,  quo bene iudicat de alio, non pertinet ad malum intellectus ipsius:  sicut nec ad eius perfectionem pertinet secundùm se cognoscere veritatem singularium contingentium, sed magis pertinet ad bonum   affectum.
  
 AD tertium dicendum, quòd  interpretari aliquid in deteriorem  vel meliorem partem contingit dupliciter. Vno modo per quandam  suppositionem: & sic cùm debemus aliquibus malis adhibere remedium, siue nostris, siue alienis,  expedit ad hoc, vt securius remedium apponatur, quòd supponatur id quod est deterius: quia remedium quod est efficax contra maius  malum, multò magis est efficax  contra minus malum. Alio modo  interpretamur aliquid in bonum vel  malum, diffiniendo, siue determinando: & sic in rerum iudicio debet aliquis niti ad hoc, vt interpretetur vnumquodque, secundùm  quod est. In iudicio autem personarum, vt interpretetur in melius:  sicut dictum †{
           In cor. ar.  & ad 2.        
} est.

  

 SVMMA ARTICVLI.
  
 COnclusio est affirmatiua. Et ratio est,  quia aliàs fit iniuria proximo, dum  contemnitur absque causa cogente.

  
 COMMENTARIVS.
  
 DVbitatur circa istum articulum, Vtrùm  in dubijs teneamur ex præcepto declinare positiuè in meliorem partem.
  
 Arguitur primò pro parte negatiua, dum  in sacris literis prohibemur, ne proximum  contemnamus: solum dicitur: Nolite iudicare, & non iudicabimini, Nolite condemnare & non condemnabimini. Tu quis es  qui iudicas alienum seruum. At vero qui  iudicat taliter quòd non declinat in alteram partem, sed est dubius, non iudicat  alienum seruum, ergo non facit contra præceptum.
  
 Secundò. Nemo tenetur extra necessitatis articulum impendere honorem vel aliquod beneficium proximo: sed in casu dubio declinare in meliorem partem est impendere honorem proximo positiuè, ergo  ad hoc non tenemur in omni re dubia: sed  sufficiet quòd nos habeamus negatiuè vel  quòd suspendamus iudicium.
  
 Tertiò. Si in re dubia esset peccatum suspendere assensum & iudicium: sequeretur  quod in materia graui semper esset peccatum mortale, siquidem est peccatum iniustitiæ   quod ex genere suo est mortale. Consequens   tamen videtur falsum, & contra iudicium  Diui Thomæ in articulo. 3. vbi ait, quòd  quando ex leuibus indicijs de bonitate alicuius incipit homo dubitare, est veniale  & leue peccatum. De hac difficultate sunt  duæ opiniones. Altera Caietani in hoc articulo asserentis, nunquam esse peccatum suspendere intellectum: & habere nos negatiue erga bonitatem vel malitiam proximi in  rebus dubijs. Altera est Magistri Soto lib. 3.  de iustitia, quæst. 4. art. 4. vbi ait, quòd non  solum tenemur non malè iudicare de proximo: sed etiam tenemur de illo bonam positiuè habere opinionem in dubijs. Et ita intelligit Diuus Thomas in hoc artic. 4. Inter has duas sententias magis nobis placet  quædam media: quæ sequentibus conclusionibus explicatur.
  
 Prima conclusio. Regula illa celebris, dubia sunt in meliorem partem interpretanda, duplicem sensum potest habere. Alterum   merè negatiuum, hoc est nemo in casu dubio debet in peiorem partem declinare. Quem   sensum insinuat Diuus  Thomas in hoc articulo.  Quoniam tunc fit iniuria proximo si declinemus in peiorem partem. Si autem omnino suspendimus iudicium, non infertur nocumentum proximo. Alterum potest habere sensum, facta suppositione, videlicet, quod   aliquis rem dubiam velit interpretari in meliorem partem in fauorem proximi. Ista  conclusio videtur certa: & colligitur ex regula. 11. de regulis iuris in 6. Vbi dicitur,  cum iura partium sunt obscura: reo potiùs  fauendum est quam actori. Sed habet rei locum ille de quo infertur iudicium dubium,  an sit bonus vel malus, ergo illi fauendum est  similiter est regula. 65. ibi eodem. In pari delicto & causa, melior est conditio possidentis. At vero in rebus dubijs proximus est  possidens honorem suum & bonam famam,  ergo si volumus iudicare: tenemur in eius  fauorem declinare.
  
 Secunda conclusio. Absolutè  & per se loquendo in casu dubio, nemo tenetur rem  dubiam in meliorem partem positiuè interpretari. Neque est aliquod peccatum in  tali casu suspendere actum iudicij. Probatur primo argumentis factis in principio  dubij. Deinde quia in tali casu obiectum intellectus est verè dubium secundùm rectam rationem: ergo intellectus suspendens  iudicium secundùm rectam rationem se se  habet. Quemadmodum in speculatiuis: si  quæratur, Vtrùm astra sint paria vel imparia, recte suspenditur iudicium, propter dubietatem obiecti: ergo similiter contingit in  practicis dubijs.
  
 Tertia conclusio. Quando indicia sunt  leuia ad dubitandum potest interdum esse  peccatum mortale dubitare de bonitate proximi per iudicium expressum positiuè vel  interpretatiuè. Verbi  gratia, dubitat aliquis ex leuibus indicijs; Vtrùm Petrus commiserit  crimen hæresis, aut peccauerit contra naturam. Tunc peccat mortaliter. Probatur  hoc. Quia multo magis contemnit proximum qui ita dubitat, quàm qui leuiora peccata mortalia suspicatur vel temerè iudicat.  Sed iste peccat mortaliter, vt supra dictum  est, ergo multò magis ille. Confirmatur.  Quia nemo est qui non velit potius, quod  alius de se temerè iudicet commisisse simplicem fornicationem: quàm quod dubitet se commisisse peccatum hæresis aut contra naturam. Hæc videtur nobis moralis demonstratio. Diximus per iudicium positiuum expressè vel interpretatiuè: quoniam  si homo merè negatiuè se habeat, non peccat mortaliter suspendendo iudicium: nisi  quando tenetur proferre illud. Et tunc profectò non se habet merè negatiuè, sed priuatiuè: & vult interpretatiuè iudicare rem  esse dubiam, & hoc sufficit, vt aliquis peccet mortaliter in illa hæsitatione: an proximus sit hæreticus. Sed obijciet aliquis:  quòd in illo casu non tenetur aliquis proferre iudicium in meliorem partem, ergo  si suspendit illud: non peccat mortaliter,  siquidem se se habet merè negatiuè. Respondetur, quòd est valde probabilis sententia in tali casu, quòd tenetur homo interpretari illud dubium in meliorem partem. Et ratio est, quia tunc proximus quando leuia sunt indicia, est velut in extrema necessitate constitutus: ergo teneor illi  succurrere excusando illum apud me ipsum. Quemadmodum teneor excusare illum apud infamatorem ex leuibus indicijs.  Et confirmatur. Quoniam in illo euentu,    eo ipso quod homo dissimulat proferre iudicium, relinquit rem tanquam verè dubiam, & interpretatiuè consentit in hac propositione, dubium est, an ille sit hæreticus.  Quæ assertio est valdè iniuriosa.
  
 Quarta conclusio. In omnibus peccatis  mortalibus dubitare positiuè iudicando, rem   dubiam esse, an proximus illud peccatum  commiserit, idq́ue ex leuibus indicijs, est  peccatum mortale per se loquendo. Probatur. Qui hoc modo dubitat contemnit proximum in re grauissima, qualis est peccatum mortale quod efficit hominem infamem apud Deum, & illi inimicum, ergo  per se loquendo talis dubitatio peccatum  mortale est: quoniam maximum nocumentum infert homini in suo honore. Diximus  autem per se loquendo peccatum mortale  esse ita dubitare: hoc est ex parte obiecti. At  vero ex circunstantia subiecti &  personæ de  qua iudicatur, continget esse peccatum veniale taliter iudicare: imo etiam temerè iudicare, continget esse peccatum veniale.  Verbi  gratia, est aliquis adolescens, qui gloriatur  de amore mulierum, non erit peccatum mortale de huiusmodi persona ex leuibus indicijs dubitare seu iudicare, quod ille sit fornicator. Ratio est, quia ille in tali casu non patitur detrimentum in suo honore: quem ipse  prodigit. Et hæc est potissima regula obseruanda in huiusmodi suspicionibus & iudicijs temerarijs & dubitationibus. Imo & in  murmurationibus & detractionibus est obseruanda ista regula ad iudicandum quando est peccatum mortale. Videlicet, quod  attendamus ad nocumentum quod patitur  proximus in suo honore. Etenim quanuis  sit grauissimum delictum de quo agitur, si  tamen ex circunstantia personæ, cui tale crimen obijcitur, vel ex circunstantia personæ   cum qua agitur de tali crimine: non patitur  proximus detrimentum in honore: tunc non   erit peccatum mortale: sed tantum peccatum veniale.
  
 AD argumenta in oppositum respondetur. Ad primum, quod eodem præcepto solet prohiberi grauissimum peccatum   & alia peccata minus grauia & minus nota.  Verbi  gratia, in illo præcepto. Non occides, prohibetur omnis percussio proximi etiam non    occisiua. Imo & prohibentur affectus iræ.  Sic etiam in illo præcepto non licet iudicare:  prohibetur etiam suspicio & dubitatio iniuriosa erga proximum.
  
 Ad secundum respondetur, quòd vt diximus in explicatione tertiæ  conclusionis, proximus est in illo casu in extrema necessitate  constitutus: & tenetur homo tunc succurrere illi. Cæterum quod obijcitur, quod non teneor cum periculo errandi in intellectu interpretari verè dubia in meliorem partem:  optime dissoluitur ex doctrina D. Thomæ,  quoniam cognitio singularium in speculatiuis non pertinet ad perfectionem humani  intellectus: propterea nulla virtus est in intellectu ad cognitionem speculatiuam singularium. At verò in practicis cognitio singularium perfectio est intellectus, & ideo  secundùm prudentiam declinat homo in  dubijs practicis in meliorem partem propter  periculum  maximum nocendi proximo, si voluntarie dubitet, maximè in leuibus indicijs.
  
 Ad tertium respondetur, quod iam diximus  esse peccatum mortale aliquando suspendere assensum in rebus grauibus: quando ex leuibus indicijs offertur dubium: in quo ipse  proximus notabiliter læditur in honore.  Tunc enim ostendimus quòd non se habet  homo purè negatiuè.



  
 ARTICVLVS V.   ¶  Vtrùm sit semper secundùm leges scriptas iudicandum.
  

 AD Quintum sic proceditur.{
         Inf. art. 6. cor.        
} Videtur, quòd non sit  semper secundùm leges  scriptas iudicandum. Semper enim  vitandum est iniustum iudicium.  Sed quandoque leges scriptæ continent iniustitiam: secundùm illud  Isaiæ 10.  "Væ qui condunt leges iniquas, & scribentes iniustitiam scripserunt." Ergo non semper est secundùm leges scriptas iudicandum.
  
 ¶ 2 Prætereà. Iudicium oportet esse  de singularibus euentibus. Sed nulla    lex scripta potest omnes singulares  euentus comprehendere: vt patet  per Philosophum in †{
         Li. 6. c. 10. tom. 5.        
}  5. Ethic. Ergo videtur quòd non semper sit secundùm leges scriptas iudicandum.
  
 ¶ 3 Præterea. Lex ad hoc scribitur, vt sententia legislatoris manifestetur. Sed quandoque contingit  quòd si ipse legislator præsens esset,  aliter iudicaret. Ergo non est semper  secundum leges scriptas iudicandum.
  
 SED contra est, quod August.  dicit in libr. de vera  †{
         Capi. 31. à med, to. 1.        
}  Relig. in istis  temporalibus legibus, quanquam  de his homines iudicent cùm eas  instituerint, tamen cùm fuerint institutæ  & firmatæ, non licebit iudicibus de ipsis iudicare, sed secundùm ipsas.
  
 RESPONDEO dicendum,  quòd sicut dictum †{
         Art. 1. huius quæst.        
} est, iudicium  nihil aliud est, quàm quædam diffinitio vel determinatio eius quod  iustum est. Fit autem aliquid iustum   dupliciter. Vno modo ex ipsa natura rei, quod dicitur ius naturale.  Alio modo ex quodam condicto  inter homines: quod dicitur ius positiuum, vt suprà habitum †{
         Quæst. 57. art. 2.        
} est. Leges autem scribuntur ad vtriusque  iuris declarationem, aliter tamen  &   aliter. Nam legis scriptura, ius quidem naturale continet, sed non instituit. Non enim habet robur ex lege, sed ex natura. Ius autem positiuum, scripturam legis & continet  & instituit, dans ei auctoritatis robur. Et ideo necesse est quod iudicium  fiat secundùm legis scripturam: alioquin iudicium deficeret vel à iusto  naturali, vel à iusto positiuo.
  
  AD primum ergo dicendum, quod   lex scripta, sicut non dat robur iuri  naturali, ita nec potest eius robur  minuere, vel auferre: quia nec voluntas hominis potest immutare naturam. Et ideo si scriptura legis contineat aliquid contra ius naturale,  iniusta est, nec habet vim obligandi. Ibi enim ius positiuum locum habet, vbi quantum ad ius naturale,  nihil differt, vtrum sic vel aliter fiat,  sicut suprà  †{
         Quæst. 57. art. 2.        
} habitum est. Et ideo  nec tales scripturæ, leges dicuntur,  sed potius legis corruptiones: vt suprà dictum †{
         1. 2. q. 95. art. 2.        
} est, & ideo secundùm  eas non est iudicandum.
  
 AD secundum dicendum, quòd  sicut leges iniquæ secundùm se contrariantur iuri naturali vel semper,  vel vt in pluribus: ita etiam leges,  quæ sunt rectè positæ, in aliquibus  casibus deficiunt: in quibus si seruarentur, essent contra ius naturale. Et ideo in talibus non est secundùm literam legis iudicandum, sed  recurrendum ad æquitatem, quam  intendit legislator. Vnde Iurisperitus †{
         In digesto veteri, li. 1. titu. 3. l. 24.        
} dicit: "Nulla ratio iuris aut  æquitatis benignitas patitur, vt quæ   salubriter pro vtilitate hominum  introducuntur, ea nos duriore interpretatione contra ipsorum commodum producamus ad seueritatem." Et in talibus etiam legislator  aliter iudicaret: & si considerasset,  lege determinasset. Et per hoc patet responsio ad Tertium.

  

 SVMMA ARTICVLI.
  
 PRima conclusio. Necesse est quod iudicium fiat secundum legis scripturam.  Ratio est, quoniam aliàs iudicium desiceret  vel à iusto naturali vel à iusto positiuo.
  
   Secunda conclusio. In aliquo euentu non   est secundum literam legis iudicandum: sed  recurrendum est ad æquitatem, seu Epicheiam, Ista conclusio colligitur ex Diuo  Thoma in solutione ad secundum.

  
 COMMENTARIVS.
  
 IN hoc articulo ante omnia aduertendum   est, quod Diuus Thomas in duobus articulis præcedentibus explicuit tertiam conditionem iudicij in priuatis personis, ostendens quomodo sit peccatum illam conditionem prætermittere. Nunc autem in hoc  articulo id ipsum ostendit verificari oportere in iudicio principis, siue cuiuslibet ministri Reipublicæ. Explicat autem talem iudicij conditionem seruari in publicis iudicijs & tribunalibus, quando ex legis præscripto iudicia pronuntiantur, alias essent iudicia suspiciosa & temeraria. Hæc conclusio  verum habere debet in iudicijs quæ  pronuntiatur non solum à iudicibus inferioribus,  sed etiam à supremo senatu Principis. Probatur primò. Ex testimonio expresso Diui  Augustini, quod habetur in argumento, sed  contra lib. de vero regimine capit. 31. Item  etiam ex Arist. 5. Ethic. cap. 6. & lib. 10. c. 9.  Et 2. Politicorum cap. 8. Et copiosius libr. 3.  cap. 11. & 12. Et Diuus Thom. 1. 2. quæst.  95. artic. 1. ad secundum. Probatur autem  conclusio vnica ratione. Lex positiua quantum ad vim directiuam obligat in conscientia non solum subditos, sed etiam ipsum Principem legislatorem, ergo in pronuntiando  sententias, omnes debent obseruare huiusmodi legis præscripta. Sed obseruandum est,  vsque adeo veram esse conclusionem Diui  Thomae quòd rarissimè possit princeps vel supremus senatus in causis ciuilibus dispensare in ipsa lege, & aliter iudicare quàm ipsa  lex docet. Probatur quia est contra ius naturæ, quòd postquam aliquis per contractum  legitimum constitutus est dominus prædij  vel alterius rei, expolietur inuitus re illa.  Quin potius illa expoliatio dicetur furtum  siue deprædatio. Sed princeps non potest  dispensare in furto neque in aliquo quod sit  contra ius naturæ, ergo in proferendo sententias debet seruare legis scripta. Deinde  probatur. Quoniam si liceret Principi ita  se gerere: sequeretur quòd posset eum qui    litigat, priuare suis bonis & adiudicare illa  aduersario: ita vt factum teneret. Hoc autem est manifestè falsum. Diximus autem  quòd rarissimè possit princeps dispensare.  Quoniam aliquando expediet ad bonum publicum, vt bona vnius ciuis accommodentur alteri, & tunc poterit princeps hoc facere. Diximus etiam in causis ciuilibus: quoniam in criminalibus sæpè contingit, satisfacta parte, quod princeps dispenset in rigore  legis scriptæ, vbi commune bonum non periclitatur. De qua re disputandum erit infra  quæst. 67. artic. 4.
  
 DVbium tamen in hoc articulo se offert, vtrum sententia iniusta quæ contra legis præscripta pronuntiatur: obliget in  foro conscientiæ. Pro cuius intelligentia aduertendum est primo, tripliciter contingere   quod aliqua sententia sit iniqua. Primò quidem ex animo & affectu malo pronuntiantis illam, Verbi  gratia,  quando iudex condemnat reum,  seruato ordine iuris & talem reum qui realiter debet condemnari: nihilominus ipse iudex profert sententiam animo vindicandi  se de illo. Secundo dicitur iniusta sententia propterea quòd non seruatur ordo iuris. Tertiò dicitur iniusta ex ipsa causa: quando pronuntiatur sententia contra reuerà innocentem, secundum tamen allegata & probata  est nocens. Dicimus ergo quòd duobus primis modis sententia iniusta obligat in foro  conscientiæ: & ita seruatur secundum leges  regni Hispaniæ. Quamuis enim constet quod  iudex protulit sententiam animo se vindicandi  vel non seruauit ordinem iuris, si tamen processit in pronuntiando  secundum allegata & probata, habetur valida & executioni mandatur talis sententia. Secundo aduertendum est quod iniusta sententia per se adhuc est duplex, Alia  quæ continet errorem intolerabilem, Verbi  gratia,   in qua præcipitur aliquid impossibile vel  aliquid manifestè malum: vt si quis puniatur pro bene factis. Et hæc dicitur apud iuris peritos sententia nulla. Et huiusmodi manifestum est quòd non obligat in foro conscientiæ. Alia vero est sententia iniusta, quæ   quanuis contineat errorem, non tamen intolerabilem. Et hæc dicitur à Iurisconsultis  iniusta sententia, Sed valida & tenenda. Vt  habetur capit. sententiam. 11. quæst. 3. imo    vero executioni mandata est. Vt habetur  extr. in cap. pastoralis. de officio delegati. In  præsenti ergo quæstio solum controuertitur  de sententia quæ continet errorem tolerabilem. Nam constat sententiam continentem  errorem intolerabilem esse nullam.
  
 Notandum est tertio, quòd causæ in quibus pronuntiatur sententia: aliæ sunt seculares & prophanæ in quibus agitur de rerum  temporalium possessione siue iure. Aliæ vero sunt ecclesiasticæ in quibus agitur de iure  seu possessione beneficiorum. Huiusmodi rursus causæ aliquando requirunt sententiam  declaratiuam tantum, hoc est vt iudex declaret ius beneficij cui pertineat & debeat  ascribi absque condemnatione alterius partis litigantis. Aliquando vero sententia quæ   profertur est priuatiua, Verbi  gratia, quando iudex  per sententiam expoliat alteram partem litigantem beneficio propter aliquod crimen:  & adiudicat beneficium alteri.
  
 His suppositis sit prima conclusio. In causis secularibus sententia iniusta ex causa, quamuis pronuntietur secundum allegata & probata, non tamen obligat reum in foro conscientiæ, neque confert talis sententia ius alteri parti pro qua pronuntiatur, neque reuera expoliat partem condemnatam suo iure,  quod habebat ad rem. Ista conclusio est communis sententia Theologorum. Videatur Caietanus infra quæst. 70. artic. 4. & in opusculo 27. quæstionum. 13. quæst. ad secundum.  Et in opusculo 17. respons. 14. responsione.  Et Soto lib. 3. de Iustitia. quæst. 4. artic. 5. Et  quarto Sententiarum, distinct. 22. quæst. 1.  artic. 3. conclus. 4. Et est expressa sententia  Diui Thomæ infra quæst. 70. loco citato ad  secundum argumentum. Vbi ait iudicium  iniustum non esse iudicium. Et hinc sumitur primum argumentum ad probandam conclusionem. Iudicium eatenus obligat in conscientia quatenus habet rationem iudicij:  sed eatenus habet rationem iudicij, quatenus est determinatio iuris, vt dictum est articulo primo: ergo iudicium iniustum non  habet rationem iudicij, siquidem non est determinatio iusti seu iuris: sed potius est determinatio iniusti. Secundo probatur quoniam   sententia & iudicium est quasi quædam lex  particularis in particulari euentu: vt docet    Diuus Thomas articulo sequenti, & infra  quæstione 67. artic. 1. sed lex iniusta nullo  modo obligat in conscientia, ergo neque sententia iniusta. Tertio probatur, quoniam  communis est Theologorum regula, scilicet, quod sententia quæ fertur in foro exteriori obligat in foro conscientiæ, nisi fundetur in falsa præsumptione. Ecce vbi Theologi excludunt errorem omnem, vt sententia obliget in conscientia, etiam si ille error  fuerit legitimè præsumptus.
  
 Secunda conclusio. In causis beneficiarijs omnis sententia iniusta propter errorem  tolerabilem, siue illa sit declaratiua, siue priuatiua, dummodo pronuntietur secundum  allegata & probata, & inter partes bona fide  litigantes, confert ius in foro conscientiæ ei  in cuius fauorem pronuntiatur: & reuera  expoliat alterum iure quod habebat, Verbi  gratia, litigabat Petrus & Paulus apud iudicem. Et  vterque contendit sibi competere ecclesiam  parochialem. Declarauit autem ipse iudex  talem ecclesiam Petro esse ascribendam per  sententiam secundum allegata & probata  pronuntiatam, Tunc Petrus est parochus illius ecclesiæ, non obstante quòd Paulus reuera secundum iura communia habebat ius  ad illud beneficium. Sed non probauit legitimè intentionem suam. Idem continget, si  Petrus & Paulus litigarent de parochia cuius Paulus habebat titulum &  possessionem.  Petrus autem apud Episcopum bona fide  accusauit Paulum de aliquo crimine, propter quod merebatur priuari beneficio. Et  episcopus secundum allegata & probata protulit sententiam, per quam expoliat Paulum suo beneficio: & ascribit illud Petro.  Tunc dicimus quòd Petrus est verus parochus illius ecclesiæ. Hæc conclusio quantum ad id quod asserit de sententia declaratiua est contra Magistrum Soto vbi supra.  Et contra omnes ferè iuris peritos. Quantum vero ad alteram partem de sententia  priuatiua conceditur à Magistro Soto vbi  supra. Negatur tamen à plurimis iuris Canonici peritis & Summistis: inter quos est  Panormitanus capit. 1. de concessione præbendæ. Et Innocentius capit. quia plerique.  de immunitate ecclesiarum. quos referunt  & sequuntur Angelus in summa, verbo, sententia. §. vltim. & Syluester noster ibidem.   Dicunt isti doctores quòd sententia priuatiua, etiam si iniusta sit in causis beneficiarijs, quando reus non appellat legitimè  &   opportunè, confert ius in conscientia alteri  parti. Et ratio illorum est: quia tunc videtur  reus consentire & cedere iuri suo. Et idcirco si Episcopus conferat alteri beneficium,  quod iam vacare censetur per alterius partis concessionem, valida erit collatio. Si tamen reus, aiunt appellauerit opportunè, etiam si eius appellatio non admittatur, non  erit valida sententia, neque confertius alteri  in cuius fauorem pronuntiatur. Nos autem  contra contendimus ostendere huiusmodi  authores sibi ipsis contradicere. Sitq́ue primum argumentum ad ipsos. In causis prophanis & secularibus eo ipso, quod reus non   appellat, non censetur iuri suo cedere, vt ipsimet authores concedunt. Ergo neque in causis beneficiarijs. Probatur consequentia. Quia  non habet minus ius ad beneficium qui possidet illud, quàm habet ille qui possidet rem  temporalem. Ergo si iste per hoc quòd non  appellat non amittitius in conscientia, ergo  neque ille. Arguitur secundò. Nam non appellare non est maius signum cedendi iuri suo  quando per sententiam priuatiuam condemnatur reus, quàm cum talis sententia est declaratiua, sed iuris periti concedunt, quòd  quando est iniusta sententia declaratiua, non   est valida siue fiat appellatio siue non. Ergo idem debent concedere in sententia priuatiua. Vel potiùs negare in declaratiua: ita  vt sit vtriusque eadem ratio. Sit tertium argumentum specialiter contra Magistrum  Soto. Sententia priuatiua iniusta confert ius  in conscientia, vt ipse fatetur, ergo multò   magis declaratiua. Probatur consequentia,  quia maiorem iniustitiam continet sententia iniusta priuatiua: quam iniusta declaratiua, siquidem per priuatiuam expoliatur  homo suo beneficio, & imponitur illi falsum crimen. At vero per declaratiuam solum   manifestatur quod ille non habet ius ad beneficium, ac proinde præsumendus est magis  inuoluntarius quando condemnatur per sententiam priuatiuam, quàm quando per declaratiuam. Hæc ad homines. Modo probatur conclusio directè. In ecclesia est potestas conferendi & auferendi beneficia cum  opus fuerit ad salutem animarum & ad spirituale ecclesiæ  commodum: sed expedit ad  animarum salutem, & conscientiarum tranquillitatem, vt talis sententia etiam iniusta  valeat, siue declaratiua siue priuatiua sit ergo in conscientia manet tutus ille cui confertur beneficium, & est verus parochus: quoniam aliâs esset in ecclesia magnus error &   scrupulus conscientiæ, si iura beneficiorum  penderent à rei veritate, & non à sententia  iudicis: quæ licet iniusta: procedit tamen secundum allegata & probata. Hæc ratio manifesta est, quia sæpè numero haberentur  pro veris parochis & Episcopis, qui tales  non essent. Neque haberent veram iurisdictionem. Et confirmatur  à simili. Quoniam  quando expedit ad bonum temporale reipublicæ secularis, potest princeps qui est custos illius, expoliare vnum ciuem suis bonis  proprijs & illa alteri adiudicare. Ergo multo magis iudex spiritualis poterit hoc præstare, quando expedierit ad bonum spirituale ipsius ecclesiæ. Sed expedit, vt tales sententiæ etiam iniustæ obligent in foro conscientiæ  & veram iurisdictionem conferant  ipsis parochis & episcopis. Ergo de facto valent & tenent in foro conscientiæ. Confirmatur secundò. Quoniam beneficia instituta sunt immediatè propter bonum commune & spirituale ecclesiæ, ergo quando huiusmodi bonum periclitatur, necesse est vt  ecclesia vtatur potestate sua, & verè conferat beneficia in foro conscientiæ, illis quibus in foro exteriori per sententiam secundum allegata & probata prolatam, adiudicat, licet illa sit iniusta à parte rei. Sed contra prædictam conclusionem arguitur primo argumentis factis pro prima conclusione. Nam in causis prophanis quando sententia est iniusta secundum se, etiam si pronuntietur secundum allegata & probata, non  confert ius in conscientia, ergo neque in  causis beneficiarijs ecclesiasticis. Omnes  enim rationes quæ militant pro causis prophanis, videntur similiter concludere de causis ecclesiasticis. Ad hoc argumentum respondetur, quòd pariter procedit contra nostram sententiam, & contra communem  Canonistarum, & quorundam Theologorum: qui tenent, quando sententia est priuatiua, valere. Et ideo omnes tenemur ad illud respondere. Negatur igitur consequentia. Et ratio differentiæ est, quoniam nullum  omnino est incommodum communi bono  temporali, si in causis temporalibus iudicium   huiusmodi non obliget in foro conscientiæ.  At vero in spiritualibus magnum inconueniens emergit, si in causis beneficiarijs ad collationem veri iuris, esset necessarium quod  à parte rei ita se haberet res: si modo iudex  pronuntiat secundum allegata & probata.  Sed nos contendimus quòd ipsa pronuntiatione confertur illi ius quod antea non habebat. Arguitur secundo. Ille in cuius fauorem pronuntiatur talis sententia iniusta, tenetur cum primum sententiæ vitium cognouerit alteri restituere beneficium acceptum  ex tali sententia. Ergo per illam sententiam  non accepit ius in foro conscientiæ. Ad hoc  argumentum respondetur concedo antecedens. Tenetur enim ille resignare beneficium   in manibus prælati: vel saltim tenetur admonere alteram partem de vitio commisso in  sententia: vt si ille voluerit prosequi litem  & sibi consulere, faciat libere. Si autem noluerit ad monere proximum, sed manere cum   ipso beneficio: Nihilominus est verus parochus veram habens iurisdictionem. Quemadmodum indignus aliquis cui semel collatum fuerit beneficium, tenetur illud resignare: & nihilominus omnes concedunt quod  talis indignus habet veram iurisdictionem.  Peccat tamen circa iustitiam legalem &   charitatem.



  
 ARTICVLVS VI.   ¶  Vtrùm iudicium per vsurpationem reddatur peruersum.
  

 AD Sextum sic proceditur.{
         Supra art. 2. corp. & infr. q. 67. artic. 1. Et 4. dist. 17. q. 3. art. 3. q. 4. Et di. 48. q. 1. arti. 1. cor.        
} Videtur quod iudicium  per vsurpationem non reddatur peruersum. Iustitia enim est  rectitudo quædam in agendis, Sed  nihil deperit veritati à quocunque  dicatur, sed à  quocunque est accipienda, Ergo etiam nihil deperit iustitiæ,    à  quocunque iustum determinetur,  quod pertinet ad rationem iudicij.
  
 ¶ 2 Præterea. Peccata punire ad  iudicium pertinet. Sed aliqui laudabiliter leguntur peccata punisse,  qui tamen auctoritatem non habebant super illos quos puniebant: sicut Moyses occidendo  Ægyptium,  vt habetur Exod. 2.  & Phinees filius  Eleazari, Zambri filium Salumi: vt  legitur Nume. 25.  & reputatum est  ei ad iustitiam: vt dicitur in Psalm.  105. Ergo vsurpatio iudicij non pertinet ad iniustitiam.
  
 ¶ 3 Præterea. Potestas spiritualis distinguitur à  temporali. Sed quandoque prælati, habentes spiritualem   potestatem, intromittunt se de his  quæ pertinent ad secularem potestatem. Ergo vsurpatum iudicium  non est illicitum.
  
 ¶ 4 Præterea. Sicut ad rectè  iudicandum requiritur auctoritas: ita  etiam & iustitia iudicantis & scientia, vt ex supradictis †{
         Artic. 2.        
} patet. Sed non   dicitur iudicium esse iniustum, si aliquis iudicet, non habens habitum iustitiæ, vel non habens scientiam iuris. Ergo etiam neque iudicium vsurpatum, quod fit per defectum auctoritatis, semper erit iniustum.
  
 SED  contra est, quod dicitur Roman. 14.  "Tu quis es, qui iudicas alienum seruum?"
  
 RESPONDEO dicendum,  quòd cùm iudicium sit ferendum  secundum leges scriptas, vt dictum  †{
         Art præt.        
} est,  ille, qui iudicium fert, legis dictum  quodammodo interpretatur, applicando ipsum ad particulare negotium. Cùm autem eiusdem auctoritatis sit legem interpretari, & legem condere, sicut lex condi non  potest nisi publica auctoritate, ita  nec iudicium ferri potest nisi publica auctoritate: quæ quidem se extendit ad eos qui communitati subduntur. Et ideo sicut iniustum esset,  vt aliquis constringeret alium ad  legem seruandam, quæ non esset  publica auctoritate sancita: ita etiam   iniustum est, si quis compellat aliquem ferre iudicium, quod publica autoritate non fertur.
  
 AD primum ergo dicendum, quod   pronuntiatio veritatis non importat compulsionem ad hoc, quòd suscipiatur: sed liberum est vnicuique   eam recipere, vel non recipere, prout vult. Sed iudicium importat quandam impulsionem. Et ideo iniustum   est, quod aliquis iudicetur ab eo qui publicam auctoritatem non habet.
  
 AD secundum dicendum, quòd  Moyses videtur Ægyptium occidisse, quasi ex inspiratione diuina  auctoritatem adeptus: vt videtur  per hoc quod dicitur Actuum 7.  quod   percusso Ægyptio æstimabat Moyses intelligere fratres suos, quoniam   Dominus per manum ipsius daret  salutem Israel. Vel potest dici quòd  Moyses occidit Ægyptium defendendo eum qui iniuriam patiebatur, cum moderamine inculpatæ   tutelæ. Vnde Ambrosius dicit in libro  †{
         Libr. 1. ca. 36. in princip. tom. 1.        
}  de Offic. quòd qui non repellit iniuriam à socio cùm potest, tam  est in vitio, quàm ille qui facit. Et inducit exemplum Moysi. Vel potest  dici sicut dicit †{
         Lib. 2. c. 2. to. 4. & libro. 22. contra Faustum capit. 70. tom. 6.        
}  August. in quæstionibus Exod.  quod sicut terra, ante    vtilia semina, herbarum inutilium  fertilitate laudatur: sic illud Moysi  factum, vitiosum quidem fuit: sed magnæ fertilitatis signum gerebat, inquantum scilicet erat signum virtutis eius, qua populum liberaturus  erat. De Phinees autem dicendum  est, quod ex inspiratione diuina, zelo  Dei commotus, hoc fecit, Vel quia  licet nondum esset summus Sacerdos, erat tamen filius summi Sacerdotis: & ad eum hoc iudicium  pertinebat, sicut & ad alios iudices,  quibus hoc erat præceptum.
  
 AD tertium dicendum, quod potestas secularis subditur spirituali, sicut corpus animæ. Et ideo non est  vsurpatum iudicium, si spiritualis  prælatus se intromittat de temporalibus, quantum ad ea, in quibus subditur ei secularis potestas, vel quæ   ei à seculari potestate relinquuntur.
  
 AD quartum dicendum, quòd  habitus scientiæ  & iustitiæ sunt perfectiones singularis personæ. Et ideo  per eorum defectum non dicitur  vsurpatum iudicium: sicut per defectum publicæ auctoritatis, ex qua  iudicium vim coactiuam habet.

  

 SVMMA ARTICVLI.
  
 COnclusio est affirmatiua. Ratio est,  quia iudicium est quædam interpretatio legis applicando illam ad particulare negotium: sed eiusdem est legem condere &   interpretari: ergo iudicium per vsurpationem   redditur peruersum. Probatur consequentia,  quia vsurpatio iudicij nihil aliud est quàm  exercere iudicium sine autoritate publica  per quam leges conduntur.

  
 COMMENTARIVS.
  
 IN hoc articulo Diuus  Thomas intendit explicare secundam conditionem iusti iudicij ex    illis tribus quas ponit in arti. 2. quæ quidem  conditio est, vt qui iudicat habeat iurisdictionem ex publica authoritate. Est autem argumentum contra rationem conclusionis Diui Thomæ, quoniam iuris periti & Theologi sæpè numero interpretantur leges etiam   in casibus singularibus quomodo in illis obligent vel non obligent. Ergo non est eiusdem  authoritatis legem interpretari, & condere  legem. Patet consequentia. Quoniam prædicti non habent autoritatem condendi legem. Et confirmatur: quoniam iudices inferiores iudicant & legem ipsam in particulari negotio hic & nunc interpretantur & applicant. Ergo non est eiusdem rationis interpretari & condere legem.
  
 Ad primum argumentum respondetur  ex mente Diui Thomae in solutione ad primum,  quod interpretari legem dupliciter potest fieri. Vno modo speculatiuè etiam in casu particulari: quod quidem fit per simplicem assertionem eius quod rectum est & fieri debet.  Alio modo practicè, ab illo qui habet virtutem compulsiuam, vt ita fiat quod rectum  est. Ratio Diui  Thomae intelligitur de interpretatione respondetur, secundo modo. Ad confirmationem quod autoritas iudicis particularis  inferioris & autoritas iudicis supremi non  reputantur duæ autoritates, sed vna participata  in ministro inferiori: vt exequatur voluntatem legislatoris. Et ita ad autoritatem inferioris secundum quod illa est in Principe pertinet condere legem, in cuius virtute inferior interpretatur & applicat illam.
  
 DVbitatur autem primo circa conclusionem. Vtrùm solum iudicium publicum iudicis non habentis veram iurisdictionem, sedentis tamen pro tribunali, dicatur iudicium vsurpatum: an vero etiam iudicium priuatum cuiuslibet hominis qui iudicat proximum, possit dici vsurpatum  iudicium?
  
 Primò arguitur. Et probatur quòd solum   iudicium publicum tantum. Quoniam ratio Diui Thomæ in isto articulo solum procedit de publico. Ait enim quod interpretari sicut condere legem pertinet ad publicam  autoritatem propter cuius defectum iudicium redditur peruersum. Et confirmatur  ex eo quod inquit, iniustum esse restringere aliquem ad sustinendum iudicium, quod    non fertur autoritate publica. Idipsum videtur colligi ex solutione ad primum.
  
 Secundò arguitur. Qui iudicat priuatum   iudicium in sua mente, nullius vsurpat autoritatem: sed iudicium vsurpatum dicitur  propterea quòd aliquis se intromittit in aliena iurisdictione. Ergo priuatum iudicium  impropriè dicitur vsurpatum: sed tantum  dicitur temerarium.
  
 Tertiò. Quando homo ex sufficientibus  indicijs iudicat peccatum proximi, suspicatur vel dubitat, etiam si non habeat autoritatem præsidentis, non dicitur vsurpare iudicium: alias peccaret iudicando, ergo iudicium   priuatum non est vsurpatum. Sed in oppositum est: quoniam vt dictum est art. 2. ad iustum iudicium requiruntur tria: quorum  vnum est authoritas præsidentis.
  
 Ad hoc dubium respondetur & sit prima conclusio. Quicunque iudicat priuatum   iudicium temerarium vel suspicatur vel dubitat ex leuibus indicijs, vsurpat iudicium  Dei & authoritatem illius: qui solus habet  iudicare de occultis. Probatur testimonijs  sacræ Scripturæ. Nam ad Romanos 14. intendens Apostolus temeraria iudicia prohibere, reddit talem  rationem. Deus illum assumpsit, scilicet proximum, quem tu iudicas: assumpsit sibi iudicandum. Et iterum quis es tu  qui iudicas alienum seruum? domino suo stat  aut cadit. Item Diuus  Iacobus in sua Canonica  cap. 4.  prohibens iudicia temeraria, dicit: "qui  iudicat fratrem constituit se iudicem legis:"   Vnus enim est legislator & iudex, qui potest perdere & liberare. Secundo probatur  ratione, quoniam solus Deus est iudex cordis & rerum occultarum. Iuxta illud 1. Regum 17.  "Homo videt quæ apparent: Deus  autem intuetur cor." Ergo qui ex leuibus indicijs & coniecturis iudicat proximum, vsurpat diuinam authoritatem.
  
 Secunda conclusio. Nihilominus negare  non possumus quin sit manifestior & perfectior ratio vsurpationis in iudicijs publicis,  quam in priuatis. Hanc conclusionem probant argumenta facta in principio. Nam in  iudicijs publicis cogitur ille qui iudicat ad  sustinendum iudicium: non autem in iudiciis particularibus priuatis. Deinde probatur. Quoniam in iudicijs priuatis, solùm    vsurpat homo diuinam autoritatem: at  in publicis & diuinam & humanam. Et denique in iudicijs priuatis semper est coniuncta secunda conditio cum tertia: ac proinde quotiescunque deficit secunda conditio, statim deficit tertia & posita tertia ponitur secunda. At vero in publicis iudicijs,  etiam si non deficiat tertia, siquidem iudex  procedit secundum allegata & probata: nihilominus erit iudicium vsurpatum: quoniam ille non habet autoritatem à republica. Propterea Diuus Thomas in hoc articul. 6. posuit exemplum vsurpati iudicij, in  publico tribunali: quanuis in citatis Apostoli & Iacobi testimonijs colligatur, quòd in  iudicijs priuatis sit quædam vsurpatio diuinæ autoritatis. Quin etiam ipsa ratio Diui  Thomæ etiam concludit, quòd in iudicijs  priuatis possit esse huiusmodi vsurpatio: si  quidem ille qui habet sufficientia indicia ad  taliter iudicandum de proximo, autoritatem habet ab ipso Deo eo ipso quod dedit  illi rationalem discursum. Et propterea non  vsurpat iudicium Dei. Cæterùm ille qui non   habet sufficientia indicia, non habet autoritatem  à Deo: qui solus est occultorum iudex.  Et per hoc patet ad argumenta in oppositum.  DVbitatur secundo. Vtrùm publicum  iudicium tyranni Principis obliget  in conscientia si procedit secundum allegata & probata, & secundum leges iustas. Verbi gratia. Si Turca, qui in suo regno detinet  aliquam Christianam rempublicam vi armorum oppressam, habeat autoritatem  ad componendas lites Christianorum: ita  vt ipsi teneantur in foro conscientiæ parere  huiusmodi sententijs.
  
 Pro parte negatiua videtur esse doctrina  Diui Thomæ in hoc articulo, & ratio conclusionis, &  tota Theologorum schola in  4. distinct. 17. Deinde confirmatur ex decretis Pontificum asserentium, nullam esse  sententiam à iudice non legitimo: vt dicitur  in cap. at si clerici. de iudicijs.  & in multis alijs similibus. &  in cap. sententia. 11. quæst.  3. Vbi non asseritur quamlibet sententiam  esse timendam: sed Pastoris & prælati. Idipsum habetur ex decretis Imperatorum: vt  in. l. Barbarius. ff. de officio prætoris. in quibus locis omnes iuris periti hoc ipsum asserunt. Videatur etiam Magister Soto lib. 3. de  Iustitia. quæst. 4. artic. 6. Vbi in particulari  tenet partem negatiuam dubij propositi: ita  vt talis sententia non obliget in conscientia,  nisi ex communi consensu reipublicæ Christianæ oppressæ.
  
 Nihilominus opposita sententia videtur  nobis verosimilior: ita vt in foro conscientiæ in casu proposito, postquam semel iam  cessauit actualis violentia, & strepitus armorum, & in pace de facto Tyrannus possidet  rempublicam, obliget illius sententia: quæ   pronuntiatur secundum allegata & probata. Hæc conclusio dicitur fuisse sapientissimi Magistri Victoria. Et probatur optima  coniectura desumpta ex Euangelio. Constat enim Romanos Principes per Tyrannidem occupasse principatum Iudaicæ regionis, maximè eo tempore quo Christus  Dominus versabatur apud Iudæos, & nihilominus ipse Dominus docuit tributa danda esse Cæsari. Vt patet Matth. 22. & 17. &   Ioan. 8. militibus interrogantibus Baptistam  quid essent facturi vt salui fierent, non respondit Ioannes Baptista, vt discederent à   militia & præsidio Cæsaris: sed solum vt  contenti essent stipendijs suis, & neminem  concuterent in via. Deinde probatur ratione. Ad bonam gubernationem reipublicæ   pertinet tanquam vnicum & necessarium  remedium, vt in tali euentu sit aliquis iudex qui componat lites inter Christianos,  tam in ciuilibus quàm in criminalibus: sed  in illo euentu oppressionis non potest esse  alius iudex nisi Tyrannus vel constitutus à   Tyranno, ergo ratio naturalis dictat, quòd  illa respublica Christiana in tali euentu tenetur stare iudicio Tyranni procedentis secundum allegata & probata. Et confirmatur. Quia in illo casu respublica consentit  saltim virtualiter & interpretatiuè in illo iudicio, ergo talis sententia obligat. Antecedens probatur, quia tenetur illa respublica  constituere aliquem iudicem, sed non potest alium constituere, ergo quandiu non  resistit illi Tyranno, videtur consentire in  tali sententia. Quin potius cum accedit ad  illum vt iudicium dicat, videtur saltim interpretatiuè consentire:  & ex duobus malis  eligere minus malum, minus autem malum est reipublicæ, subijci Tyranno quam  sine iudice esse. Ex dictis colligitur, quòd  etiam si Hispani Principes per Tyrannidem   & vim armorum obtinuissent regiones Indorum, de quo nihil asserimus nunc: tamen  posteaquam fuerunt in possessione ipsorum   tenebantur Indij stare Principum Hispaniæ iudicio: & prædicatores qui illuc aduentabant, tenebantur dicere, Reddite quæ sunt  Cæsaris Cæsari & quæ sunt Dei Deo: quod  quidem Christus dicebat Iudæis.
  
 Ad argumenta vero, quæ facta sunt proprima sententia respondetur vnica solutione  distinguendo in Tyranno duplex principium, vnde eius sententia progreditur. Si  enim illa sententia consideretur, vt procedens à Tyranno præcisè, iniusta & vsurpata est, sicut regimen. Si autem consideretur, vt in ea conuenit consensus captiuæ reipublicæ expressè vel interpretatiuè, non est  iudicium vsurpatum, sed ab habente autoritatem ipsius reipublicæ: quæ vtitur ipso tyranno tanquam ministro ad componendas  lites communitatis. Cæterùm testimonia  Pontificum & Imperatorum verificantur,  vt in plurimùm & ferè semper: nisi quando respublica est in extrema necessitate.  Tunc enim tenetur eligere minus malum,  quale est subijci Tyranno in suo iudicio,  supposito quod siue velit siue nolit, ab eo  opprimitur: quàm esse sub illius oppressione carens omnino iudice.
  
 DVbitatur tertio. Circa solutionem ad  secundum. An Moyses excusandus  sit omnino à crimine homicidij, quando occidit Aegyptium Exod. cap. 2. Diuus Thomas refert tres sententias. Prima excusat  Moysen, propterea quòd occidit instinctu  diuino, & quòd hoc ita sit, videtur colligi,  ex eo quòd postea Dominus publicè declarauit multis miraculis factis per manum Moysis, quibus dabatur intelligi, quòd Moyses  destinatus erat tanquam dux & liberator diuina autoritate Israelitici populi. Hæc sententia est Diui Augustini libro. 2. quæstionum super Exod. quæst. 72. Idem sentit Rabanus & Rupertus & Lyra &  Abulens. Aloysius super illum locum, & Clemens Alexandrinus lib. 1. Stromatum propè finem excusat Moysen propter eandem rationem. Attamen adijcit mysteriorum peritos dicere, quod   Moyses solo verbo interfecit Aegyptium:  quemadmodum Petrus Actorum 2. legitur interfecisse solo verbo Ananiam. Quidam autem Iudæorum, vt refert Abulensis, dicunt  quòd Moyses interfecit Agytium per inuocationem nominis Tetragrammaton, scilicet  Iehoua. Sed iste modus dicendi qua facilitate dicitur, eadem reijcitur. Altera sententia excusat Moysen etiam  à peccato alia via,  scilicet, quod Moyses per modum defensionis  cum moderamine inculpatæ tutelæ occiderit  Aegyptium. Ita sentit Ambrosius lib. 1. officiorum cap. 36.  & quidam ex doctoribus citatis sicut Rupertus, & Aloysius. Tertia sententia vituperat factum Moysi, sed laudat zelum  illius. Hæc sententia asseritur ab August. lib.  2. contra Faust. c. 70. & ab Hierony. in epist.  ad Damasum, &  à Chrysost. in lib. 3. de prouidentia. Quarta sententia est Caieta. super  Exod. ca. 2. quæ quidem media via incedit.  Dicit enim se non inuenire certam  rationem excusandi Moysen, neque  condemnandi. Primum   probat ex contextu, vbi dicitur, cum circunspexisset huc atque illuc &c. Hæc autem  circunspectio  non videtur stare cum instinctu diuino.  Item quia illa occisio, non videtur per modum   defensionis, sed per modum vindictæ fuisse. Secundum  probat  Caietanus quia si ille Aegyptius esset  publice constitutus ad afflictionem  Iudæorum,  vt probabilis  potest esse coniectura, potuit Moyses illum licitè interficere, tanquam  communem   hostem reipublicæ Hebræorum: sicut dicemus infra quæst. 64. art. 2. ergo non inuenitur  ratio efficax qua condemnari debeat Moyses.
  
 Inter has omnes sententias duæ  primæ sunt  probabiliores: tum quia à pluribus sanctis  affirmantur, tum etiam quia D. Aug. vbi supra,  super Exod. refert sententiam  quam tenuerat, contra  Faustum  & deserit illam. Et denique  quoniam   excusare Moysen à peccato, præterquam  quod est excusare hominem  iustum  à peccato,  est etiam consentaneum cum eo quod dicit  scriptura Numer. 12. Erat autem Moyses mitissimus super omnes homines, ergo non est  credendum  quod vir mitissimus occiderit Aegyptium  absque iusta causa. Inter duas priores sententias prima est eligenda & habet coniecturam  magnam in verbis Diui Stephani, quæ citat  D. Tho. in solutione. ad secundum.
  
  
  
  
  
         QVÆSTIO LXI.   De diuisione Iustitiæ in commutatiuam & distributiuam.
  
 DEINDE considerandum est  de partibus iustitiæ. Et primò,  de partibus subiectiuis, quæ sunt  species iustitiæ, scilicet distributiua  & commutatiua. Secundo, de partibus quasi integralibus. Tertiò, de  partibus quasi potentialibus, scilicet de virtutibus adiunctis.
  
 ¶ Circa primum occurrit duplex  consideratio. Prima, de ipsis iustitiæ partibus. Secunda, de vitijs oppositis. Et quia restitutio videtur  esse actus commutatiuæ iustitiæ, primò  considerandum est de distinctione iustitiæ commutatiuæ  & distributiuæ. Secundò de restitutione.  ¶ Circa primum quæruntur quatuor.
  
 ARTICVLVS PRIMVS.   ¶  Vtrùm conuenienter ponantur  duæ species iustitiæ, scilicet commutatiua & distributiua.
  

 AD Primum sic proceditur.{
         1. q. 21. art. 1. cor. 2. 3. d. 33. q. 3. ar. 4. q. 5. & 4. d. 46. q. 1. art. 1. q. 1.        
}   Videtur quod inconuenienter ponantur duæ species  iustitiæ, iustitia distributiua & commutatiua. Non enim potest esse iustitiæ species, quòd multitudini nocet, cùm iustitia ad bonum commune ordinetur. Sed distribuere bona  communia in multos, nocet bono  communi multitudinis: tum quia  exhauriuntur opes communes, tum  etiam quia mores hominum corrumpuntur. Dicit enim Tullius in  lib.  {
           Li. 2. paulò  â medio  illius: in. c. duplex liber alitatis genus: & cap. quatenus ad conciliandum, &c.        
}  de Offic. Fit deterior qui accipit, & ad idem semper expectandum  paratior. Ergo distributio non pertinet ad aliquam iustitiæ speciem.
  
 ¶ 2 Præterea. Iustitiæ actus est  reddere vnicuique quod suum est:  vt suprà habitum †{
           quæstio 58. art. 11.        
} est. Sed in distributione non redditur alicui quod  suum erat, sed de nouo appropriatur sibi id quod erat commune. Ergo  hoc ad iustitiam non pertinet.
  
 ¶ 3 Præterea. Iustitia non solum  est in principe, sed etiam in subditis: vt suprà habitum †{
         1. 2. q. 58. ar. 6. & arti. 1. & 5.        
} est. Sed distribuere semper ad principem pertinet. Ergo distributiua non pertinet semper ad iustitiam.
  
 ¶ 4 Præterea. Distributiuum iustum est bonorum communium,  vt dicitur in †{
         Li. 5. c. 2. circa finem & cap. 3        
}  5. Ethic. Sed communia pertinent ad iustitiam legalem. Ergo iustitia distributiua non  est species iustitiæ particularis, sed  iustitiæ legalis.
  
 ¶ 5 Præterea. Vnum & multa  non diuersificant speciem virtutis.  Sed iustitia commutatiua consistit  in hoc, quòd aliquid redditur vni:  iustitia verò distributiua in hoc quod   aliquid datur multis. Ergo non sunt  diuersæ species iustitiæ.
  
 SED contra est, quod Philosophus  †{
         Li. 5. c. 2. circa finem, tom. 5.        
}  in 5. Ethic. ponit duas partes iustitiæ, & dicit quòd vna est directiua in distributionibus, & alia  in commutationibus.
  
 RESPONDEO dicendum,  quòd sicut dictum †{
         q. 58. artic. 8.        
} est, iustitia particularis ordinatur ad aliquam priuatam personam, quæ  comparatur ad  communitatem, sicut pars ad totum.  Potest autem ad aliquam partem    duplex ordo attendi. Vnus quidem  partis ad partem, cui similis est ordo vnius priuatæ personæ ad aliam.  Et hunc ordinem dirigit commutatiua iustitia, quæ consistit in his  quæ mutuo fiunt inter duas personas adinuicem. Alius ordo attenditur totius ad partes. Et huic ordini  assimilatur ordo eius, quod est commune ad singulas personas, quem  quidem ordinem dirigit iustitia distributiua, quæ est distributiua communium secundùm proportionalitatem. Et ideo duæ sunt iustitiæ   species, scilicet commutatiua & distributiua.
  
 AD primum ergo dicendum, quod   sicut in largitionibus priuatarum  personarum commendatur moderatio, effusio verò culpatur: ita etiam   in distributione communium bonorum est moderatio seruanda, in  quo dirigit iustitia distributiua.
  
 AD secundum dicendum, quòd  sicut pars & totum quodammodo  sunt idem: ita id quod est totius,  quodammodo est partis. Et ita cum   ex bonis communibus aliquid in  singulos distribuitur, quilibet aliquo modo recipit quod suum est.
  
 AD tertium dicendum, quod actus  distributionis, qui est communium  bonorum, pertinet solum ad præsidentem communibus bonis. Sed  tamen iustitia distributiua est etiam  in subditis, quibus distribuitur: inquantum scilicet sunt contenti iusta distributione. Quanuis etiam distributio quandoque fiat bonorum  communium, non quidem ciuitati, sed vni familiæ: quorum distributio fieri potest autoritate alicuius priuatæ personæ.
  
 AD quartum dicendum, quòd  motus accipit speciem à termino  ad quem. Et ideo ad iustitiam legalem pertinet ordinare ea, quæ sunt  priuatarum personarum in bonum  commune. Sed ordinare ècontrario bonum commune ad personas  particulares per distributionem, est  iustitiæ particularis.
  
 AD quintum dicendum, quòd  iustitia distributiua & commutatiua non solum distinguuntur secundùm vnum & multa, sed secundum   diuersam debiti rationem. Alio enim  modo debetur alicui id quod est  commune, & alio modo id quod  est proprium.

  
 SVMMA ARTICVLI.
  
 COnclusio. Conuenienter ponuntur  duæ species iustitiæ particulares, &c.


  
 ARTICVLVS II.   ¶  Vtrùm medium eodem modo accipiatur in iustitia distributiua,  & commutatiua.
  

 AD Secundum sic proceditur.{
         Infr. ar. 4. cor. fin. & 2. dist. 27. art. 3. cor. & 3. dist. 33. q. 1. ar. 3. q. 2. cor. Et vir. q. 1. art. 13. ad 7.        
} Videtur, quòd medium eodem modo accipiatur in iustitia distributiua, &   commutatiua. Vtraque enim sub  iustitia particulari continetur, vt  dictum †{
           Art. præceden.        
} est. Sed in omnibus temperantiæ vel fortitudinis partibus  accipitur vno modo medium. Ergo etiam eodem modo medium est  accipiendum in iustitia distributiua & commutatiua.
  
   ¶ 2 Præterea. Forma virtutis moralis in medio consistit, quod secundùm rationem determinatur. Cùm  ergo vnius virtutis sit vna forma,  videtur quòd in vtraque sit eodem  modo medium accipiendum.
  
 ¶ 3 Præterea. In iustitia distributiua accipitur medium, attendendo   diuersam dignitatem personarum.  Sed dignitas personarum attenditur etiam in commutatiua iustitia,  sicut in punitionibus. Plus enim  punitur qui percutit principem,  quam qui percutit priuatam personam. Ergo eodem modo accipitur  medium in vtraque iustitia.
  
 SED contra est, quod Philosophus dicit in  †{
         Li. 5. c. 3. tom. 5.        
}  5. Ethic. quòd in iustitia distributiua accipitur medium   secundùm Geometricam proportionalitatem, in commutatiua autem secundùm Arithmeticam.
  
 RESPONDEO dicendum,  quòd sicut dictum †{
         Art. præc.        
} est, in distributiua iustitia datur aliquid alicui priuatæ personæ, inquantum id, quod  est totius, est debitum parti. Quod  quidem tanto maius est, quanto ipsa  pars maiorem principalitatem habet  in toto. Et ideo in distributiua iustitia tanto plus alicui de bonis communibus datur, quanto illa persona  maiorem habet principalitatem in  communitate. Quæ quidem principalitas in aristocratia communitate attenditur secundum  virtutem, in  olicratia secundùm diuitias: in democratia secundùm libertatem, &   in alijs aliter. Et ideo in iustitia distributiua non accipitur medium  secundum  æqualitatem rei ad rem,    sed secundùm proportionem rerum   ad personas, vt scilicet sicut vna  persona excedit aliam, ita etiam res,  quæ datur vni personæ, excedit rem   quæ datur alij. Et ideo dicit †{
         Li. 5. Eth. ca. 3. à medio, to. 5.        
} Philosophus, quòd tale medium est secundùm geometricam proportionalitatem, in qua attenditur æquale non secundùm quantitatem, sed  secundùm proportionem. Sicut si  dicamus quòd sicut se habent sex  ad quatuor, ita se habent tria ad duo,  quia vtrobique est sesquialtera proportio, in qua maius habet totum  minus, & mediam partem eius. Non   autem est æqualitas excessus secundùm quantitatem, quia sex excedunt quatuor in duobus: tria vero  excedunt duo in vno. Sed in commutationibus redditur aliquid alicui singulari personæ propter rem  eius, quæ accepta est, vt maximè   patet in emptione &  venditione, in  quibus primò inuenitur ratio commutationis. Et ideo oportet adæquare rem rei: vt quanto iste plus  habet, quàm suum sit de eo quod  est alterius, tantundem restituat ei,  cuius est. Et sic fit æqualitas secundùm arithmeticam medietatem, quæ   attenditur secundùm parem quantitatis excessum: sicut quinque est  medium inter sex & quatuor, in vnitate enim excedit & exceditur. Si  ergo à principio vterque habebat  quinque, & vnus eorum accepit  vnum de eo quod est alterius, vnus  scilicet accipiens habebit sex, & alij  relinquentur quatuor. Erit ergo iustitia si vterque reducatur ad medium   vt accipiatur vnum ab eo qui habet    sex, & detur ei qui habet quatuor.  Sic enim vterque habebit quinque,  quod est medium.
  
 AD primum ergo dicendum, quod   in alijs virtutibus moralibus accipitur medium secundùm rationem:  & non secundùm rem. Sed in iustitia accipitur medium rei: & ideo se  cundùm diuersitatem rerum, diuersimodè medium accipitur.
  
 AD secundum dicendum, quòd  generalis forma iustitiæ est æqualitas, in qua conuenit iustitia distributiua cum commutatiua. In vna  tamen inuenitur æqualitas secundùm proportionalitatem geometricam, in alia secundum arithmeticam.
  
 AD tertium dicendum, quòd  in actionibus & passionibus conditio personæ facit ad quantitatem rei:  Maior enim est iniuria, si percutiatur princeps, quàm si percutiatur  priuata persona. Et ideo conditio  personæ in distributiua iustitia attenditur secundùm se. In commutatiua autem, secundùm quod per hoc  diuersificatur res.

  
 SVMMA ARTICVLI.
  
 COnclusio. Medium in distributiua accipitur secundùm proportionem rerum   ad personas: in commutatiua vero, secundùm æqualitatem rei ad rem. Et probatur  prima pars. In distributiua iustitia debetur  vnicuique tantò plus quantò talis persona  habet in republica dignitatum: sed hoc est  attendere proportionem rerum ad personam   in illius medio determinando, ergo. Confirmatur testimonio Aristot. 5. Ethic. Secunda pars probatur. In commutatiua iustitia  tantum debetur alicui quantum acceptum  est ab illo, sed hoc ipsum est attendere  æqualitatem rei ad rem, ergo. Confirmatur  eodem   testimonio Arist. 5. Ethicorum.


  
  ARTICVLVS III.   ¶  Vtrùm materia vtriusque iustitiæ sit diuersa.
  

 AD Tertium sic proceditur. Videtur quòd materia vtriusque iustitiæ non  sit diuersa. Diuersitas enim materiæ facit diuersitatem virtutis, vt patet in temperantia  & fortitudine. Si  ergo distributiuæ iustitiæ  & commutatiuæ sit diuersa materia, videtur quòd non contineantur sub vna  virtute, scilicet sub iustitia.
  
 ¶ 2 Præterea. Distributio, quæ   pertinet ad iustitiam distributiuam,  est pecuniæ vel honoris, vel aliorum   quæcunque dispartiri possunt inter  eos, qui communitate communicant: vt dicitur in †{
         Li. 5. c. 2. circa finem, tom. 5.        
}  5. Ethic.  quorum   etiam est commutatio inter personas adinuicem, quæ pertinet ad commutatiuam iustitiam. Ergo non est  diuersa materia distributiuæ  &  commutatiuæ iustitiæ.
  
 ¶ 3 Præterea. Si sit alia materia  distributiuæ iustitiæ  & alia materia  commutatiuæ propter hoc, quod differunt specie, vbi non erit differentia speciei, non debebit esse materiæ   diuersitas. Sed Philosophus †{
         Li. 5. Eth. ca. 2. ante med. to. 5.        
} ponit  vnam speciem commutatiuæ iustitiæ, quæ tamen habet multiplicem  materiam. Non ergo videtur esse multiplex materia harum specierum.
  
 IN contrarium est quod dicitur  in †{
         Li. 5. c. 2. circa finem, tom. 5.        
}  5. Ethic. quòd vna species iustitiæ est directiua in distributionibus  & alia in commutationibus.
  
 RESPONDEO dicendum,  quòd sicut suprà dictum †{
             Ar. 1. huius quæst. & q. 58. ar. 9. ad 2. & ar. 10.        
} est, iustitia est circa quasdam operationes  exteriores, scilicet distributionem  &   commutationem: quæ  quidem sunt  vsus quorundam exteriorum vel rerum, vel personarum, vel etiam operum. Rerum quidem, sicut cùm aliquis vel aufert, vel restituit alteri  suam rem. Personarum autem, sicut  cùm aliquis in ipsam personam hominis iniuriam facit, putà percutiendo, vel conuitiando, aut etiam cùm  irreuerentiam exhibet. Operum autem, sicut cum aliquis iustè ab alio exigit, vel alteri reddit aliquod opus.  Si ergo accipiamus, vt materiam  vtriusque iustitiæ ea, quorum operationes sunt vsus, eadem est materia  distributiuæ  & commutatiuæ iustitiæ. Nam & res distribui possunt à   communi in singulos, & commutari  de vno in alium. Et etiam est quædam distributio laboriosorum  operum   & recompensatio. Si autem accipiamus vt materiam vtriusque iustitiæ   actiones ipsas principales, quibus  vtimur personis, rebus, &  operibus:  sic inuenitur vtrobique alia materia.  Nam distributiua iustitia est directiua distributionum. Commutatiua ve  rò iustitia est directiua commutationum, quæ attendi possunt inter duas  personas: quarum quædam sunt inuoluntariæ, quædam verò voluntariæ. Inuoluntariæ quidem quando  aliquis vtitur re alterius, vel persona, vel opere, eo inuito. Quod quidem contingit quandoque occultè   per fraudem, quandoque etiam manifestè per violentiam. Vtrunque autem contingit aut in rem, aut in personam propriam, aut in personam    coniunctam. In rem quidem, si occultè vnus rem alterius accipiat, & vocatur furtum: si autem manifestè, vocatur rapina. In personam autem propriam, vel quantum ad ipsam consistentiam personæ, vel quantum ad  dignitatem ipsius. Si autem quantum ad consistentiam personæ, sic  læditur aliquis occultè per dolosam  occisionem, seu percussionem, &   per veneni exhibitionem. Manifestè   autem per manifestam occisionem,  aut per incarcerationem, aut verberationem, seu membri mutilationem. Quantum autem ad dignitatem   personæ, læditur aliquis occultè quidem per falsa testimonia, seu detractiones, quibus aliquis aufert famam   suam, & per alia huiusmodi. Manifestè autem per accusationem in iudicio, seu per conuitij illationem.  Quantum autem ad personam coniunctam læditur aliquis in vxore,  vt in pluribus occultè per adulterium. In seruo autem cum aliquis seruum seducit, ita vt à domino discedat. Et hæc etiam manifestè fieri possunt. Et eadem ratio est de alijs personis coniunctis, in quas etiam possunt  omnibus modis iniuriæ committi,  sicut & in personam principalem.  Sed adulterium  & serui seductio sunt  propriæ iniuriæ circa has personas:  tamen quia seruus est possessio quædam, hoc refertur ad furtum.
  
 Voluntariæ autem commutationes dicuntur quando aliquis voluntariè transfert rem suam in alterum. Et siquidem simpliciter in alterum transferat rem suam absque  debito, sicut in donatione, non est    actus iustitiæ, sed liberalitatis. In  tantum autem ad iustitiam, voluntaria translatio pertinet, inquantum   est ibi aliquid de ratione debiti.  Quod quidem contingit multipliciter. Vno modo, quando quis transfert simpliciter rem suam in alterum   pro recompensatione alterius rei,  sicut accidit in venditione & emptione. Alio modo, quando aliquis  tradit rem suam alteri, concedens  ei vsum rei cum debito recuperandi rem. Et siquidem gratis concedit vsum rei, vocatur vsusfructus in rebus, quæ aliquid fructificant: vel  simpliciter mutuum seu accommodatum in rebus, quæ non fructificant: sicut sunt denarij, vasa, & huiusmodi. Si verò nec ipse vsus gratis conceditur, vocatur locatio &   conductio. Tertio modo aliquis tradit rem suam vt recuperandam, non   ratione vsus, sed vel ratione conseruationis, sicut in deposito: vel ratione obligationis, sicut cùm quis rem  suam pignori obligat, seu cum aliquis pro alio fideiubet. In omnibus  autem huiusmodi actionibus siue  voluntatijs, siue inuoluntarijs, est  eadem ratio accipiendi medium,  secundùm æqualitatem recompensationis. Et ideo omnes istæ actiones ad vnam speciem iustitiæ pertinent, scilicet ad commutatiuam. Et  per hoc patet responsio ad obiecta.

  
 SVMMA ARTICVLI.
  
 PRima conclusio. Eadem est materia remota vtriusque iustitiæ, videlicet, personæ, res, opera. Diuersa verò est materia  proxima, videlicet, actiones quibus vtimur,  rebus personis operibus. Probatur. In omnes distributiones &  commutationes vniuntur personæ, res, opera: sed commutationes  sunt inter eosdem ciues, ergo.
  
 Secunda conclusio. Omnes commutationes siue inuoluntariæ siue voluntariæ   pertinent ad vnam & eandem speciem iustitiæ, scilicet, commutatiuam. Explicat Diuus   Thomas  probatque quoniam in omnibus commutationibus attenditur æqualitas, &c.


  
 ARTICVLVS IIII.   ¶  Vtrùm iustum sit simpliciter idem   quod contrapassum.
  

 AD Quartum sic proceditur.{
         5. Ethic. lect. 8.        
} Videtur, quòd iustum  sit simpliciter idem quod  contrapassum. Iudicium enim diuinum est simpliciter iustum. Sed hæc  est forma diuini iudicij, vt secundum   quod aliquis fecit, patiatur: secundùm illud Matth. 7. "In quo iudicio  iudicaueritis, iudicabimini: & in  qua mensura mensi fueritis, remetietur vobis." Ergo iustum est simpliciter idem quod contrapassum.
  
 ¶ 2 Præterea. In vtraque iustitiæ   specie datur aliquid alicui secundùm quandam æqualitatem, in respectu quidem ad dignitatem personæ, in iustitia distributiua, quæ   quidem personæ dignitas, maximè   videtur attendi secundùm opera,  quibus aliqui communitati seruiunt:  in respectu autem ad rem, in qua  quis damnificatus est, in iustitia commutatiua. Secundùm autem vtranque æqualitatem aliquis contrapatitur secundùm quod fecit. Ergo videtur quòd iustum simpliciter sit  idem quod contrapassum.
  
 ¶ 3 Præterea. Maximè videtur  quòd non oporteat aliquem contra     pati, secundùm quod fecit, propter  differentiam voluntarij & inuoluntarij. Qui enim inuoluntariè fecit  iniuriam, minus punitur. Sed voluntarium & inuoluntarium, quæ   accipiuntur ex parte nostra, non diuersificant medium iustitiæ: quod  est medium rei, & non quoad nos.  Ergo iustum simpliciter videtur esse idem quod contrapassum.
  
 SED contra est, quod †{
         Li. 5. c. 5. tom. 5.        
}  Philosophus in 5. Ethic. probat non quodlibet iustum esse contrapassum.
  
 RESPONDEO dicendum,  quòd hoc quod dicitur contrapassum, importat æqualem recompensationem passionis ad actionem  præcedentem. Quod quidem proprijssimè dicitur in passionibus & actionibus iniuriosis, quibus aliquis personam proximi lædit, puta si percutit, quòd repercutiatur. Et hoc quidem iustum determinatur in lege,  Exod. 21.  "Reddet animam pro anima, oculum pro oculo,"  &c. & quia  etiam auferre rem alterius, est quoddam iniustum facere: ideo secundariò etiam in his dicitur contrapassum, prout scilicet aliquis qui damnum intulit, in re sua etiam ipse damnificatur. Et hoc etiam iustum damnum continetur in lege, Exod. 22.   "Si quis furatus fuerit bouem, aut  ouem, & occiderit vel vendiderit,  quinque boues pro vno boue restituet, & quatuor oues pro vna oue."   Tertiò verò transfertur nomen contrapassi ad voluntarias commutationes, in quibus vtriusque est actio  & passio: sed voluntarium diminuit de ratione passionis, vt dictum    est †{
         q. 59. art. 3. & 1. 2. q. 6. ar. 5. &. q. 34. art. 3.        
}. In omnibus autem his debet  fieri secundùm rationem iustitiæ   commutatiuæ recompensatio secundùm æqualitatem, vt scilicet passio recompensata sit æqualis actioni: non autem semper esset æqualis,  si idem specie aliquis pateretur, quod  fecit. Nam primò quidem cùm aliquis iniuriosè lædit alterius personam maiorem, maior est actio, quam   passio eiusdem speciei quàm ipse  pateretur. Et ideo ille qui percutit  principem, non solùm repercutitur,  sed multo grauius punitur. Similiter etiam cùm quis aliquem inuoluntarium in re sua damnificat, maior est actio, quàm esset passio si sibi  sola res illa auferretur. Quia ipse  qui damnificauit alium in re sua,  nihil damnificaretur. Et ideo punitur in hoc, quòd multiplicius restituat: quia etiam non solum damnificauit personam priuatam, sed  rempublicam, eius tutelæ securitatem infringendo. Similiter etiam  nec in commutationibus voluntarijs esset semper æqualis passio, si  quis daret rem suam, accipiens rem  alterius: quia fortè res alterius est  multo maior quàm sua. Et ideo  oportet secundùm quandam proportionatam commensurationem  adæquare passionem actioni in commutationibus, ad quod inuenta sunt  numismata. Et sic contrapassum  est commutatiuum iustum. Quod  in distributiua iustitia locum non  habet, quia in distributiua iustitia non attenditur æqualitas secundùm proportionem rei ad rem, vel  passionis ad actionem, vnde dicitur contrapassum: sed secundùm  proportionalitatem rerum ad personas, vt suprà dictum †{
         Art. 2. huius quæst.        
} est.
  
 AD primum ergo dicendum, quod   illa forma diuini iudicij attenditur  secundùm rationem commutatiuæ iustitiæ, prout scilicet recompensat præmia meritis, & supplicia  peccatis.
  
 AD secundum dicendum, quòd  si alicui qui communitati seruisset,  retribueretur aliquid pro seruitio  impenso, non esset hoc distributiuæ iustitiæ, sed commutatiuæ. In  distributiua enim iustitia non attenditur æqualitas eius quod quis accipit, ad id quod ipse impendit: sed  ad id quod alius accipit, secundùm  modum vtriusque personæ.
  
 AD tertium dicendum, quòd  quando actio iniuriosa est voluntaria, excedit iniuria: & sic accipitur  vt maior res. Vnde oportet maiorem pœnam ei recompensari, non  secundùm differentiam quo ad nos,  sed secundùm differentiam rei.

  

 SVMMA ARTICVLI.
  
 COnclusio est affirmatiua. Vide Arist.  lib. 5. Ethicor. cap. 5. & Caiet. hic.

  
 COMMENTARIVS.
  
 DVbium primum est circa præcedentes articulos, Vtrùm iustitiæ distributiuæ  &  commutatiuæ media, & materia proxima distinguantur specie: An vero tantùm  accidentaliter intra eandem speciem.
  
 Arguitur primò. Videtur enim quòd  tantùm accidentaliter. Quia ratio formalis  vtriusque iustitiæ est eadem formaliter secundùm speciem, scilicet, reddere priuatæ   personæ quod suum est, ergo. Confirmatur.  Restituere famam & restituere diuitias distinguuntur tantùm materialiter non formaliter & specificè, ergo similiter tribuere  bona communia, quod est proprium distributiuæ, & tribuere particularia quod est  commutatiuæ distinguuntur tantùm materialiter.
  
 Secundò. Iustitia commutatiua respicit  quandoque dignitatem personarum sicuti  & iustitia distributiua, ergo solùm differunt accidentaliter: quoniam hæc videbatur vna & potissima ratio distinctionis specificæ inter vtramque iustitiam: quòd altera  respiciat dignitatem, alia non. Antecedens  præterquam quod est D. Tho. in 3. dist. 3.  quæst. 1. art. 3. quæst. 1. ad tertium. Probatur.  Iustitia commutatiua præcipit maiorem compensationem iniuriæ illatæ  faciendam esse personæ digniori. Itaque quanto dignior est persona, tanto maior satisfactio illi facienda est.
  
 In hoc dubio Buridanus 5. Ethicorum,  quæst. 7. absque vlla ratione asserit esse tantu accidentalem  distinctionem inter vtramque   iustitiam, Sed opposita sententia est expresse  Arist. 5. Ethic. cap. 2. 3. & 4.  &  vtriusque scholæ Philosophicæ  & Theologicæ. Probatur conclusio à priori. Primò, triplex est ordo ad alterum qui est de intrinseca ratione  iustitiæ  & iuris. Primus est ciuis ad rempublicam, qui est ordo partis ad totum: in quo  ordine moderatur iustitia legalis, de quo  non agimus in præsentia: sed de particulari.  Secundus est reipublicæ ad ciues: qui est totius ad partes. Hunc moderatur iustitia distributiua. Tertius est ordo ciuis ad alterum   ciuem: qui est partis ad compartem. Sed duo  postremi ordines sunt formaliter & specificè distincti, vt per se manifestum est, ergo.  Secundò probatur. Ratio debiti iuris est distincta secundùm speciem, in distributiua  & commutatiua, ergo. Antecedens probatur. In iustitia distributiua reperitur ratio  debiti eo quòd id quod est totius, videlicet  reipublicæ, debetur aliquo modo parti, scilicet, ciui. Debetur autem non tanquam illi  applicatum: sed applicandum tanquam proprium. In commutatiua verò debetur aliquid ciui tanquam iam proprium & applicatum illi, &  tanquam ipsiusmet ciuis & partis, ergo. Hæ sunt demonstrationes quibus  vtitur D. Tho. à priori. A posteriori vero,  in solutionibus argumentorum, videlicet,    ad secundum & vltimum eiusdem articuli.  Confirmatur ex decisionibus articulorum  secundi & tertij.
  
 Probatur vltimo à posteriori duobus signis. Primum est. Violatio commutatiuæ iustitiæ secundùm omnium sententiam obligat ad restitutionem, & Theologi & iurisperiti certant: & adhuc sub iudice lis est, an  distributiuæ iustitiæ violatio obliget ad restitutionem. Quam quæstionem nos reseruamus definiendam infra quæst. 63. Vbi agitur de acceptione personarum: quæ opponitur iustitiæ distributiuæ. Secundum signum est. Vitia opposita vtriusque iustitiæ   sunt diuersa specie: distributiuæ nanque opponitur acceptio personarum: commutatiuæ verò iniustitia, non enim habet nomen  speciale, ergo &c. Ad argumenta respondetur ad primum negatur antecedens: quia illa ratio est generica. Ad confirmationem negatur consequentia propter rationes assignatas.
  
 Ad secundum primo respondetur quòd  distributiua iustitia primò, & per se respicit  dignitatem personarum: commutatiua verò, licet aliquando respiciat illam, videlicet,  in actionibus iniuriosis: non tamen semper.  Secundò respondetur, quòd distributiua iustitia formaliter & directè respicit dignitatem personarum, hoc est proportionem quam   habet persona ad personam & ad bona communia distribuenda inter alias partes & personas. Et ita quanto plures personæ fuerint  dignæ: tanto minus obueniet vnicuique personæ bonorum communium. Cæterùm commutatiua tantum respicit æqualitatem. Si  quando autem respicit dignitatem, hoc antecedenter & præsuppositiuè respicit, vt compenset ad æqualitatem iniuriæ. Et ita non  minorem satisfactionem tenetur facere si  plures personæ fuerint in republica æquè dignæ, quàm si vna tantùm esset cui iniuriam  intulit. Vide Caietanum artic. 2, ad tertium.
  
 DVbium secundum est circa eandem  distinctionem. Vtrùm sit legitima, ita  vt diuisum conuertatur cum ambabus partibus diuidentibus simul sumptis disiunctim.  Et est dubium peculiare quod mouetur propter rationem iustitiæ quæ dicitur vindicatiua. Etenim vindicatiua iustitia est: non  tamen   distributiua nec commutatiua, ergo. Probatur      quantum ad priorem  partem. Vindicatiua iustitia  compensat  iniuriam  factam  secundum  æqualitatem rei  ad rem, infligit siquidem pœnam iuxta delicti  quantitatem. Quantum ad secundam  partem probatur.  Commutatiua iustitia residet non  solum in Principe, verum in subiectis ciuibus: sed vindicatiua iustitia solùm residet in Principe, ergo  non est commutatiua. In oppositum est quod vindicatiua iustitia continetur sub commutatiua, sicut species sub genere: sed species non condiuiditur contra genus, ergo neque vindicatiua  contra commutatiuam. Maior est ex D. Tho. infra quæst. 108. artic. 2. ad primum. Vbi ait, punitio peccatorum  secundum quod pertinet ad iustitiam publicam, est actus iustitiæ  commutatiuæ. Et in 3. part. quæst. 85. arti. 3. ad tertium. inquit iustitia vindicatiua respicit personam iudicis & sub iustitia commutatiua continetur,  quo loco Caieta. D. Tho. autore, asserit expressè conclusionem illam, videlicet, quod sub  iustitia commutatiua continetur tanquam eius  species iustitia vindicatiua. Magist. Soto lib.  3. de Iustitia. quæst. 5. art. 1. ad tertium. inquit,  quod iustitia vindicatiua potest considerari  duobus modis, primo quatenus ad iustitiam   publicam pertinet & refertur ad bonum commune reipublicæ: & sic est actus elicitus à   commutatiua iustitia, imperatur vero à legali iustitia, quæ est in Principe & illius ministris. Secundò  consideratur respectu particularis personæ, quatenus refertur iustitia vindicatiua ad tollendum nocumentum, quod  factum est parti læsæ: qua consideratione vindicatiua iustitia non solum est in Principe,  sed etiam in ciue qui affectus est iniuria:  cui licitum est vindictam petere modo & ordine debitis, vt compensatio illi fiat. Et hac consideratione  non est actus iustitiæ, sed actus specialis virtutis: quæ sumit sibi nomen iustitiæ   vindicatiuæ  & ad commutationem reducitur.
  
 Probat hanc sententiam. Respublica per  vltionem æqualem crimini recuperat suum  honorem, & reddit quodammodo malefactori æquale. Cæterum persona priuata quando vindicat, nihil omnino recipit aut recuperat, neque reddit malefactori æquale: sed  ipse malefactor est qui recipit & patitur: &   iudex est qui reddit æquale, ergo &c. Sed  pro huius rei intelligentia notandum est, quod   vindicatio siue vltio, etiam qua ratione distinguitur à defensione, sumitur interdum  pro actu, qui est in iudice qui publica autoritate potest legitimè talem vltionem exequi,  siue intendendo bonum reipublicæ, siue delinquentis emendationem, siue demum immunitatem ciuis læsi per iniuriam. Interdum   verò sumitur vindicatio pro vltionis à iudice exercendæ petitione. Et hac consideratione iste actus non solum est in iudice, sed etiam   in priuatis hominibus. Sic ergo difficultatem   decidimus.
  
 Prima conclusio. Vindicatio secundùm  quod est in iudice est actus iustitiæ  commutatiuæ, non tantum qua ratione ordinatur vindicatio ad bonum reipublicæ. Verum etiam qua  ratione ordinatur ad bonum particulare ciuis,  cui illata est iniuria, ad seruandam, scilicet, illius immunitatem. Probatur primo. Iudex  ex iustitia commutatiua, & ex officio tenetur  non solum prospicere bono publico &  communi, verum etiam ad seruandos immunes singulos ciues, ergo non  tantum in ordine ad rem  publicam, sed etiam in ordine ad singulos  vindicat, &c. Antecedens probatur. Quia iudex recipit non solum à republica verum  etiam   à singulis ciuibus tributa & stipendia, vt propulset iniurias singulorum ciuium.
  
 Confirmatur. Iudex tenetur ex commutatiua iustitia seruare ciues immunes à furtis:  ita vt si per negligentiam iudicis fures furentur & fiant crebra latrocinia & furta in republica, teneatur iudex ad restitutionem omnium damnorum. Ergo tenebitur ex iustitia  commutatiua ad compensandas quaslibet iniurias ciuibus factas.
  
 Secunda conclusio. Petitio vindictæ exercendæ per iudicem est actus iustitiæ  commutatiuæ in persona quæ habet famam suam  alijs obligatam, si non potest alio pacto famam recuperare, Verbi  gratia, in prælato. Probatur.  Talis persona tenetur ex iustitia commutatiua exequi officium suum, sed non potest id  exequi si infamis sit, &  non petat vindictam.  Ergo tenetur ex iustitia commutatiua petere.  Confirmatur, sicut iudex potest lege cogi  ad vlciscendas iniurias ciuium ab ipsis ciuibus: ita talis persona potest lege cogi à suis  subditis ad petendam vindictam & vltionem, ergo est par ratio.
  
 Tertia conclusio petitio vindictæ exercendæ per iudicem, in alijs priuatis personis  non est actus iustitiæ: quæ dicitur Cardinalis & perfecta virtus, sed est actus cuiusdam  virtutis, quæ est pars potentialis iustitiæ cardinalis & reducitur ad illam, quæ dicitur à   philosophis moralibus vindicatiua iustitia.  Probatur. Iustitia cardinalis respicit legale  debitum, hoc est debitum ad quod persoluendum potest quis lege compelli. Sed priuata persona, de qua in conclusione loquimur, quæ, videlicet, non habet suam famam   alijs obligatam, non potest lege compelli ad  petendam  vindictam: sed tamen poterit compelli   ex debito honestatis & morali. Hæc est sententia D. Tho. infr. q. 80. & q. 108. art. 2. Et sic  conciliatur  Diuus  Thomas  cum alijs locis allegatis pro  sententia  Caietani imò ipse Diuus  Thomas se se conciliat ad hunc modum in allegato arti. 2. ad primum. Hinc colligitur manifestè responsio ad  argumentum factum in principio. Dicimus  enim quòd iustitia vindicatiua propriè loquendo non est iustitia cardinalis & perfecta quæ diuiditur in hac diuisione.
  
 Ad argumentum vero quo Magister Soto  probat suam  sententiam, respondetur, deficere in  multis. Etenim priuata persona, dum vindicatur, recipitæ quale iniuriæ illatæ  quantum   licet per leges, non secus atque ipsa respublica: at in tantum deficit à ratione iustitiæ  commutatiuæ talis petitio vindictæ, inquantum  deficit ratio debiti legalis. Est simile in virtute quæ dicitur gratitudo, quæ quidem licet interdum reddat pro beneficijs acceptis, nunquam tamen potest accedere ad rationem iustitiæ commutatiuæ: quia reddit  æquale non ex debito legali sed morali. Vt  autem bene dicit Cicero, quòd in beneficio, gratia: in iniuria, vltio nominatur. Atque   adeo, qui petit vindictam, licet reddat par ei  qui intulit iniuriam, non tamen reddit per commutationem: quia non ex debito legali. Caiet.  in hoc artic. 3. super D. Tho. dicit iustitiam  commutatiuam esse speciem specialissimam, quo loco melius sentit quam  in 3. parte loco citato.
  
 Circa solutionem ad primum in arti. 4. solet disputari. Vtrum iustitia commutatiuam reperiatur in Deo: sed hæc quæstio pertinet ad  primam  partem quæstion. 21. arti. 1. In præsentia siquidem solum disputamus de iustitia  hominum ad alios homines.
  
  
  
     
  
      PRAEAMBVLVM DE DOMINIO AD QVÆSTIONEM SEXAGESIMAM SECVNDAM.
  

  ANTEQVAM tractatum valde necessarium  de restitutione aggrediamur, necesse est, vt de dominio prius disseramus.  Etenim in diffinitione restitutionis ponitur dominium. Vt patet ex articulo primo huius quæstionis. Et quidem Diuus Thomas agit de  dominio infra quæst. 66. artic. 1. & 2. breuiter quidem, & occasione tractatus de furto.  Item etiam alia consideratione agit de dominio in prima parte quæst. 96. per totam,  scilicet, quatenus primo homini competebat vniuersale dominium. Doctores Theologi agunt de dominio in. 4. sent. distin. 15.  Iuris periti, Instituta de rerum diuisione. &   ff. de acquirendo rerum dominio, & acquirenda rerum diuisione. & in titulo de vsu  & vsufructus. Et Gerson tractatu de potestate ecclesiastica consideratione 13. & in libr.  de vita spirituali lect. 3. Item quidam Conradus presbyter. in lib. de contractibus. tractatu. 1. & Ioan. de Medina in tractatu de restitutione. quæst. 1. Magister Soto libr. 4. de  Iustitia. statim in principio.
  
 Quinque quæstiones principales sunt  hîc à nobis disserendæ.

  
 Quæstio prima quidnam sit  dominium?
  
 PRO cuius intelligentia ante omnia operæpretium est obseruare id quod attinet ad quid nominis dominij. Est enim  vocabulum Latinum quod sæpè inuenitur  in Sacris literis & prophanis: quanuis non  sit vocabulum Ciceronianum: sed pro dominio vtitur hoc vocabulo mancipium &   hoc vocabulo nexus. Vt patet libro. 7. epistolarum ad Atticum, vbi ait: "Attice scribis  te esse proprium mancipio & nexu: meum  autem esse vsu & fructu." Ecce vbi Cicero  statuit idem esse dominium quod nos dicimus mancipium & nexus. Item mancipare apud Lucam idem est, quòd transferre dominium, & mancipatio idem quod  translatio dominij.
  
 Secundo notandum est dominij vocabulum dupliciter vsurpari. Vno modo in  ampla quadam significatione, quatenus dicit ordinem & respectum ad rem quomodocunque possessam vel habitam siue superiorem siue inferiorem: siue res illa sit pars  naturalis nobis, siue pars possessionis vel hæreditatis, siue sit aliquod bonum commune, siue priuatum, & in hac ampla significatione dicuntur Reges dominari rebus publicis, & ciues dicuntur dominari vijs publicis & fluminibus ac montibus. Patres etiam isto modo dicuntur dominari filijs,  imo etiam seruus hac significatione habet  quodam dominium erga herum suum, scilicet, ius vt sustentetur ab illo: & filij habent  hoc ius erga parentes: & ciues habent ius incedendi per viam publicam. Secundo modo accipitur dominium magis strictè  & propriè, prout dicit ordinem & rationem iuris  ad rem inferiorem quæ ordinatur ad commodum illius qui dicitur dominus. Hoc  modo Arist. lib. 5. Ethicorum cap. 6. distinxit ius dominatiuum siue herile ab omnibus alijs speciebus iuris. Et dixit quod solum   ius, quod habet herus respectu serui, est dominatiuum. In hac acceptione Reges non  sunt domini regnorum: neque parentes filiorum. Reges enim gubernare debent rem  publicam propter bonum ipsius reipublicæ:  & patres educare filios propter filiorum commodum. At herus habet ius ordinandi seruum ad proprium commodum ipsius heri.  Quapropter Cicero eos qui dominantur rerum publicarum appellat Tyrannos. Et in  hac doctrina principum magistri & pædagogi deberent eos educare.
  
 Iam vero dicendum est de diffinitione  quid rei. Necesse est autem duplicem definitionem assignare iuxta duplicem acceptionem dominij præfatam. Prima sit dominium est facultas propria vtendi re in omnes vsus lege permissos. Altera definitio addit supra dictam hæc verba, referendo rem  ipsam in proprium commodum. In istis definitionibus ponitur facultas tanquam genus:  & est idem quod potestas legitima & iuridica quæ secundum leges & iura habetur.  Propria verò ponitur tanquam differentia  quæ distinguit dominium  à possessione: quia  aliquis potest habere possessionem & non  proprietatem nec dominium vtendi re in  omnes vsus: ponitur, vt distinguatur dominium ab vsufructu. Quia in eo qui solum habet vsumfructum, non est potestas ad vtendum   substantia rei propriè loquendo: quia non  potest alienari ab vsufructuario. Cæterùm,  lege permissos, non ponitur ad aliquid excludendum quod per priores particulas non   sit exclusum. Nam vsus qui non est lege permissus, non est vsus, sed abusus: & facultas  ad vsum non permissum lege, non dicitur  proprie facultas, quæ debet esse iuridica, imo  nec est potestas moraliter loquendo. Nam  moraliter loquendo, id possumus quod iure possumus. Ponitur ergo illa particula (lege permissos) explicationis gratia potius  quàm necessitatis. Cæterùm quod in posteriori definitione additur (referendo rem in  proprium commodum) necessarium fuit,  vt distingueretur dominium strictè dictum  à dominio in ampla significatione. Nam dominium strictè dictum, est ius tantum respectu rerum inferiorum ipsi domino, Verbi  gratia,   respectu serui, vineæ, & domus: quæ sunt  propter dominum.
  
 Deinde aduertendum est quod iuxta prædictam duplicem acceptionem & definitionem dominij, poterunt reconciliari doctores disserentes de dominio. Quidam enim considerantes dominium in priori acceptione: definiunt illud priori modo. Alij  verò, inter quos est Magister Soto vbi supra, definiunt posteriori modo. Nobis tamen necessarium visum fuit, vtranque acceptionem & definitionem proponere. Et ratio est quia dominium vt pertinet ad præsentem disputationem de restitutione, non  solum accipitur strictè, sed etiam generali  & ampla significatione secundùm quam accipitur in definitione restitutionis. Quienim læsit alterum in re cuius erat dominus  secundum amplam significationem dominij: tenetur nihilominus illi restituere. Comparantur itaque istæ duæ definitiones inter  se, sicut superius & inferius, quasi homo &   animal. Sed contra vtramque definitionem  arguitur. Primo de bonis primogenituræ, quæ Hispanè dicitur (mayorazgo) primogenitus est dominus illorum bonorum.  Et tamen non habet facultatem expendendi in omnes vsus, ergo &c. Confirmatur. Pupillus quandiu sub tutoribus est: est verus  dominus hæreditatis, & non habet facultatem expendendi aliqua bona per seipsum:  iuxta illud ad Galatas 4.  "Nihil differt à seruo, cum sit dominus omnium."
  
 Secundò arguitur. Qui habent Ecclesiastica beneficia, quales sunt parochi & Episcopi, habent dominium beneficiorum, &   non possunt vendere beneficia, neque super illis ponere pensionem aut censum, ergo.
  
 Ad primum argumentum, non desunt  qui negent primogenitos esse veros dominos: sed solum esse aiunt vsufructuarios primogenituræ. Opposita tamen sententia  tenenda est. Et ratio est manifesta, quia illa  bona habent aliquem verum dominum,  non enim sunt Regis vel communitatis, sed  non est alius qui possit assignari nisi primogenitus, ergo. Confirmatur. Quia si quis illa bona retineat, tenetur restituere ipsi primogenito, ergo est verè dominus.
  
 Ad duo argumenta ergo respondetur. Ad  primum, quod primogenitus & pupillus  habent verum dominium, tamen impeditum lege iustissima & conuenientissima  ad conseruationem Reipublicæ in splendore & potentia.
  
 Ad secundum respondetur eodem modo pro nunc, etenim lege diuina impeditur  emptio vel venditio beneficiorum ecclesiasticorum. Cæterùm, An præter vitium simoniæ, quod committitur cum quis intendit  vendere beneficium, sit etiam translatio beneficij impedita iure diuino & naturali, an  solum Ecclesiastico: disputatio est inter Theologos, cuius definitio non est præsentis loci.  Vtraque tamen pars est probabilis, vt in altero tractatu de partibus potentialibus iustitiæ, vita comite ostendemus.
  
   Deinde explicanda à nobis consequenter sunt quædam vocabula: quæ magnam  habent cum dominio coniunctionem &   affinitatem. Verbi gratia, titulus, possessio,  vsus, & vsusfructus. Titulus quidem est  principium & veluti causa efficiens moralis dominij. Verbi gratia. Electio est titulus  principatus vel episcopatus &c. Emptio verò est titulus dominij rei emptæ: possessio  est detentio voluntaria. Vel si vis definitionem formalem, est ius quod causatur ex detentione voluntaria per actum corporalem  iuris adminiculo interueniente. Voluntaria,  quoniam per liberum arbitrium homo possidet. Sed quia voluntas nisi manifestetur exterius, non sufficit ad possessionem, propterea additur, per actum corporalem explicatiuum voluntatis. Quemadmodum in possessione domus acquirenda solent homines  claudere & recludere fores. Postrema particula distinguit possessionem ab iniquis detentionibus. Fur enim & latro non dicuntur   possidere quæ detinent. Quapropter à iuris  peritis vocantur, Detentores. Deinde vsusfructus & vsus accipiuntur propriè. Et hoc  modo dicuntur de illis rebus quæ vnico actu  & vsu consumuntur: cuiusmodi sunt omnia comestibilia & potabilia. Et sic diffinitur vsus quod sit ius alienis rebus vtendi salua earum substantia. Vsusfructus verò definitur quod   sit ius alienis rebus fruendi, salua eorum substantia. Verbi  gratia, si quis habet facultatem à vero  domino vescendi vuis ex vinea eius, non  potest vendere vuas: sed tantùm frui. Si tamen accipiamus, vsum & vsumfructum generali acceptione indifferens est ad res illas  siue vsu consumantur siue non.
  
 His præiactis. Dubium est solenne non solum   inter Scholasticos, sed etiam inter summos  Pontifices, vtrum vsus distinguatur à dominio.  Ita videlicet, vt vsus possit esse apud vnum,  & dominium apud alterum. In qua re habemus decretum Nicolai. in capit. exit qui seminat. de verborum significatione. libro. 6.   Vbi contendit dominium & vsum res esse  distinctas, ac proinde quòd fratres Minores  Diui Francisci (ait) habent verum vsum rerum, non tamen dominium: sed dominium  illarum rerum, quibus vtuntur, residere apud summum Pontificem, etiam vsu consumptibilium, vt potabilium. Ac proinde  quotidie sunt conuiuæ summi Pontificis apud quem est dominium. Huic decisioni  subscribit Clemens V. in Clementina. exiui de paradiso. de verborum significatione.   Contrarium videtur sentire Ioann. XXII.  in extrauaganti. Ad conditorem. de verborum significatione. Et quòd fratres Minores habent in communi dominium rerum  quibus vtuntur. Item in extrauaganti. Quia  quorundam. Eidem ait, Quòd si quis contra id definire ausus fuerit, tanquam contumax Romanæ Ecclesiæ habeatur. Et propterea Diuus Thomas quæst. 78. articulo. 1.   Idem videtur sentire, scilicet, quòd vsus non   distinguitur à dominio in ijs quæ vsu consumuntur. Idem sentit Syluester in verbo,  dominium §. tertio. Ratione vero arguitur: pro ista sententia vsus est ius vtendi rebus, salua earum substantia, sed impossibile  est, quòd aliquis vtatur rebus quæ vnico actu consumuntur, salua illarum substantia,  ergo saltim in huiusmodi non distinguitur  vsus à dominio. Et confirmatur. Quoniam  actus dominij in huiusmodi rebus est consumptio ipsarum, ergo vsus illarum non distinguitur à dominio.
  
 Pro huius difficultatis intelligentia notandum est, quod vsus rerum vsu consumptibilium potest dupliciter considerari. Vno  modo per modum habitus, & est ius vtendi huiusmodi rebus: & ita diffinitur apud  Iuris peritos. Altero modo, vt est actus vtendire. Et iste dicitur vsus facti: alter verò dicitur iuris vsus. Notandum est secundo, quod   huiusmodi res vsu consumptibiles duplicem possunt habere vsum. Alterum proprium ipsarum rerum ex natura sua: sicut  panis ex natura sua ordinatur vt comedatur, vinum vt bibatur. Alter vsus potest esse  aduentitius & quasi extraneus: ad quem ordinantur istæ res ex beneplacito hominum.  Verbi gratia. Si quis vtatur pecunia ad ostentationem. Similiter etiam comestibilia, &   alia huiusmodi possunt ad istum finem ordinari.
  
 His ita constitutis sit prima conclusio. Manifestum est, quòd vsus rei quæ non consumitur vsu distinguitur à dominio. Verbi  gratia. Vsus domus locatæ est apud Petrum,    dominium verò est apud Paulum. Sic etiam   vsus quo res consumptibilis non consumitur, distinguitur à dominio: quia ostentatio est vsus rei: & tamen ostentatione non  consumitur panis nec vinum nec carnes. Et  ideo huiusmodi vsus potest distingui à dominio. Atqui in hac conclusione non est  difficultas.
  
 Secunda conclusio. Vsus rerum, quæ vsu  proprio consumptibiles sunt, at vero vsu extraneo non consumuntur: constat etiam,  quòd distinguitur à dominio hæc etiam est  manifesta.
  
 Tertia conclusio. Vsus proprius in habitu, qui dicitur vsus iuris, distinguitur à dominio. Verbi gratia. Si Petrus concedat Paulo,  vt possit vesci cum voluerit, fructibus vineæ suæ, certè dominium manet apud Petrum etiam fructuum, ius autem vtendi illis manet apud Paulum. Probatur primò.  Quoniam Deuteronomij capit. 23. Concedebatur vnicuique facultas ingrediendi vineam, & vescendi vuis: & tamen dominium   vuarum erat apud dominum vineæ. Similiter in Actibus Apostolorum legimus capit. 2. quòd erant illis omnia communia &   distribuebatur vnicuiq́ue prout cuiq́ue opus erat: & tamen dominium illarum rerum non erat penes singulos fideles. Item  §. minus. Instituta. de vsu & habitatione.   dicitur, quòd potest quis habere vsum olerum & florum pomerij, non tamen habere dominium vt possit eas vendere & alienare. Deinde probatur eadem conclusio.  Dominium est ius siue facultas propria vtendi re in omnem vsum: at vero vsus habitualis siue vsus iuris proprius istarum rerum  non est facultas vtendi illis in omnem vsum,  ergo distinguitur à dominio.
  
 Præterea in extrema necessitate omnia  sunt communia, etiam istæ res vsu consumptibiles, imo istæ maximè, & tamen non sunt  communia quantum ad dominium: aliâs  diues, qui non facit eleemosynam pauperi  in extrema necessitate constituto, teneretur ad restitutionem. Quod est contra communem sententiam Theologorum supra quæstione 32. qui asserunt, quòd solùm tenetur  ex charitate & misericordia dare illam eleemosynam. Denique singuli religiosi non habent dominium rerum & habent vsum cibi & potus, ergo distinguitur à dominio.
  
 Deinde sit quarta conclusio. Vsus facti siue  vsus in actu in istis rebus vsu consumptibilibus multò magis distinguitur à dominio,  quàm vsus in habitu siue vsus iuris: non tamen distinguitur à dominio impropriè dicto, quod alias dicitur dominium actuale.
  
 Pro cuius intelligentia est notandum,  quòd quemadmodum distinximus vsum  in habitualem & actualem: ita solet distingui dominium, in habituale & actuale taliter vt habituale sit facultas illa propria vtendi rebus, actuale vero dominium iudicatur  ipsum exercitium dominij. Sed est maxima differentia: quoniam vsus propriè est  in actu ipso: in habitu verò impropriè  & secundum quid. Dominium autem vice versa, nam in actu non est propriè dominium:  in habitu vero est propriè dominium, quoniam est ipsa facultas siue potestas essentialiter. At vero dominium in actu potius est  effectus dominij, quàm ipsum dominium.  Probatur igitur prima pars conclusionis,  quoniam dominium per se loquendo est  facultas. Vsus in habitu etiam est facultas:  sed vsus in actu non est facultas, ergo multo magis distat à dominio propriè dicto.  Secunda vero pars conclusionis probatur,  quoniam dominium in actu nihil aliud est  quàm effectus & vsus dominij siue exerceatur à proprio domino siue ab habente licentiam ab illo. Ergo vsus actualis istarum  rerum non distinguitur à dominio impropriè dicto. Per hanc doctrinam possunt  conciliari dicta Pontificum locis citatis. Ita  vt Ioannes XXII. intelligatur iuxta secundam partem huius conclusionis. Alij vero  Pontifices intelligantur iuxta priorem partem, & iuxta alias conclusiones.
  
 Ex dictis sequuntur tria corollaria. Primum est, quòd fratres Minoritæ etiam in  communi non habent dominium rerum  etiam illarum, quæ vsu consumuntur: sed  habent vsum iuris & vsum facti omnium  rerum quæ vsu illis conceduntur. Etsi quæras, vbi nam est dominium istarum rerum? Respondetur, quòd illarum dominium est, vel apud summum Pontificem,  vel apud illos qui elargiuntur fratribus illas    tales res in eleemosynam, vel dicatur, quòd  est apud rempublicam donantem. Aliqui  distinguunt dupliciter. Dicunt enim quòd  fratres minores tantum habent vsum facti. Item aiunt, quòd dominium vsu consumptibilium rerum est apud summum  Pontificem. Ita vt quotidie sint conuiuæ   illius. At vero pecuniarum dominium, dicunt quòd est apud illos qui largiti sunt illas. Sed tamen istæ duæ differentiæ  & distinctiones non bene à nobis intelliguntur.  Primò quidem, quia vsus iuris non repugnat paupertati Euangelicæ siue in particulari siue in communi. Probatur: nam singuli fratres aliarum religionum sunt verè   & propriè Euangelici pauperes non minus  quam fratres Minores, & tamen isti habent  vsum rerum, non solum facti, sed etiam iuris. Ergo quòd communitas fratrum Minorum habeat vsum iuris etiam per modum  habitus, non repugnat paupertati illorum.  Similiter non bene intelligitur distinctio  pecuniarum ab alijs rebus vsu consumptibilibus. Nam qua ratione cibi & potus dominium est apud Pontificem erit etiam &   pecuniarum, & rursus qua ratione dominium pecuniarum dicitur manere apud  eum qui elargitus est: erit etiam dominium  cibi & potus, donec consumantur. Quapropter nos non admittimus istas distinctiones. Sed vniuersaliter dicimus ipsos habere vsum iuris & facti: dominium autem  esse vel apud Pontificem, vel apud rempublicam vel apud largitorem: ita quod  non est necessarium, quod illa Minorum  communitas habet aliquod dominium propriè  dictum.
  
 Secundum corollarium est, quòd non ea  ratione negandum est esse dominium in  ordine Minorum, quia non possint vendere res quæ sibi conceduntur. Probatur, nam  quilibet religiosi aliarum religionum de facultate Prælati possunt vendere & donare  res sibi concessas ad quemlibet vsum, & tamen non propterea sunt domini, ergo neque communitas fratrum Minorum erit domina illarum rerum, etiam si possit eas vendere vel donare de facultate vel summi  Pontificis, vel dominorum qui res illas concesserunt. Et quanuis illi non dicant expressè quod fratres possint vendere: dicunt    tamen interpretatiuè. Deinde probatur,  quia pauper qui est in extrema necessitate  habet vsum omnium rerum ad supplendam illam: ita vt possit vendere & donare,  & tamen non est dominus ipsarum rerum,  ergo similiter potest esse eadem facultas in  fratribus Minoribus. Ratio huius veritatis  est, quia tam Prælati ipsius religionis, quàm  tota communitas censentur merè dispensatores de voluntate dominorum, qui res illas concesserunt. Et quia facultas expendendi illa bona non est propria ipsius religionis: propterea non censetur esse ibi dominium, magis quàm in dispensatore famulo alicuius domini: qui liberam habet facultatem expendendi bona illius.
  
 Tertium corollarium. Nullus religiosus cuiusuis religionis potest vendere vel  alienare, quæ sibi conceduntur ad vsum, etiam   comestibilia absque licentia Prælati expressa  vel interpretatia ad iudicium boni viri.
  
 Ad argumenta posita in principio patet  ex doctrina conclusionum. Ad autoritatem  Diui Thomæ, respondetur quòd loquitur  de distinctione dominij & vsus quantum  ad hoc quòd seorsum non est pretio æstimabile dominium rerum quæ vnico actu  & vsu consumuntur.
  
 DVbitatur iam consequenter in hac quæstione de subiecto dominij, quod nam   sit proprium subiectum dominij. Gerson  & alij iuniores, vt refert Soto in lib. 4. de Iustitia & iure. quæst. 1. artic. 2. tenent quòd  bruta inter se inuicem dominantur. Et probant argumento ducto à gruibus, &  à leone, quæ quidem animalia videntur exercere dominatum erga alia: leo siquidem fortissimus bestiarum, qui communiter dicitur; Rex animantium. Idipsum probatur ex  Genes. cap. 1. vbi herbæ signantur in pabulum bestiarum, ac subinde illarum habent  dominium. Alij vero distinguunt de dominio, quòd aliud sit naturale puta à natura inductum. Aliud vero regale. Et primum  dominium constituunt in animalibus. Secundum vero in sola creatura rationali. Potest probari hæc opinio. Nam vt patet ex  præcedentibus bruta habent suas leges naturæ, ergo habent facultatem vtendi aliquibus  rebus in vsus permissos à tali lege.
  
   Nihilominus pro huius intelligentia supponendum est, quòd subiectum est duplex, aliud inhæsionis aliud vero denominationis. Verbi gratia. Crispitudo solis capillis inhæret: at vero denominat totum  hominem. Similiter solet distingui subiectum duplex: aliud totale vt compositum  corporeum, aliud verò subiectum, vt quo,  qualiter à Metaphysicis quantitas appellatur subiectum accidentium corporalium.  Secundò, nota ex Diuo Thoma de potentia quæstione. 7. artic. 1. ad quartum. quòd  dominium importat tria. Primo potentiam   coerciuam subditorum. Secundò ordinem  ipsius dominij ad sibi subditos: qui ordo consequitur ad potentiam prædictam. Tertiò   connotat rationem termini ipsorum subditorum ad dominum, quatenus relatiuè consistunt in respiciendo se inuicem.
  
 Sit prima conclusio. Solus Deus est propriè perfectissimus Dominus earum quibus vtitur rerum. Probatur, quia solus ipse  est creator & gubernator omnium, ergo &c.  Etenim quatenus creator est dominus totius entitatis & cuiusuis actionis: & quatenus gubernator habet dirigere omnia ad  finem. Vnde qua ratione creator est, omnia sibi subijcit: & qua ratione gubernator  subijcit illa sibi tanquam vltimo fini. Vnde constituitur hoc discrimen inter dominium Dei & hominum: quòd homo non  est dominus naturæ, sed dumtaxat vsus. Deus  autem & naturæ  & vsus. Hinc est, quod Deus  dicitur solus Dominus, non tantum quia  Antonomaticè dominus est, sed quia solus ipse dominus est naturæ rerum. Qua ratione in scriptura solet dici non solum dominus, sed dominator Isaiæ 3. & 10.
  
 Secunda conclusio. Angelus etiam est  subiectum dominij. Probatur, quia angelus intellectualis est & liber, ergo dominus  earum actionum quæ subduntur propriè   eius libertati. Vnde maximè dicitur sui  compos. Quòd si quæras, vtrum angelus habeat dominium aliquarum rerum corporalium? Respondetur negatiuè, quia nullibi legimus dominium istud esse traditum  angelis, & ratio congruit, quia angelus caret corpore, ergo incongruenter dominaretur creaturæ corporali. Quod si aliquando legimus in scriptura angelis fuisse traditam potestatem vtendi rebus corporeis. Apocalyp. 7.  "Quibus datum est nocere terræ, &   mari," intelligendum est de vsu ministeriali  &  tanquam exequentes mandatum domini,  Quod innuitur ibi, "Nolite", &c. Sic etiam mouent cælestia corpora. Sed contra hanc conclusionem arguitur. Nam angelus per naturam habet potestatem vtendi his rebus corporeis in quoscunque vsus lege permissos,  ergo verè est dominus. Antecedens patet,  quia habet virtutem naturalem transmutandi res istas, ergo multo magis illis conceditur vsus. Secundo, homo est dominus istarum rerum corporalium: quia conditus est  ad imaginem & similitudinem Dei, vt communiter docent sancti, sed angelus potiori  iure conditus est ad similitudinem Dei, ergo erit dominus sicut homo. Minor probatur. Quia angelus non solum imago dicitur, sed signaculum similitudinis Dei.
  
 Ad primum argumentum respondetur,  quòd angelus solum habet vsum istarum rerum corporalium applicando actiua passiuis, non autem immediatè transmutando  res istas inferiores. Vnde D. Tho. 1. par. quæstione. 110. artic. 2. contra Platonem & Auicennam concludit quod solum composita corporalia sunt immediata causa transmutationis formalis istarum rerum, aut etiam Deus  qui est eminenter omnia etiam corporalia,  nec sufficit quod angelus operetur vt potestas  superior gubernatiua potestatis inferioris.  Nam vt respondet D. Tho. ibi arti. 1. est solum potestas ministerialis.
  
 Ad secundum respondetur. Primo quod potius inde sequitur oppositum, quia illo loco  Deus voluntarie tradidit dominium rerum  corporalium homini. Quare si angelus futurus esset dominus earundem rerum dispensatione diuina illud fieret. Secundo respondetur, quod non solum tribuitur dominium   homini quia imago Dei, sed etiam quia conditus ad similitudinem eius. Quod importat nomen ipsum, scilicet, ad imaginem &   similitudinem: per imaginem enim anima  designatur. Et in eo quod ait, ad similitudinem, significatur ipsum corpus. Vt intelligit Diuus Ambrosius de fide Orthodoxa  cap. 8. Diuus Basilius aduersus Eunomium    lib. 2. Gregor. Nazianz. serm. de Epiphania.
  
 Tertia conclusio. Solus homo est subiectum dominij propriè inter creaturas corporales. Hanc conclusionem probat Soto vbi  supra quinque rationibus quibus alias duas  superaddimus. Prima est, quia ius & iustum  solum reperiuntur in brutis metaphoricè   & non propriè, ergo dominium verum &   proprium non erit in illis. Consequentia patet, quia dominium idem est quod ius aut  facultas vtendi re. Secundò. Nam si alia animantia iure naturæ haberent dominium proprium istarum rerum, iniustè subijceretur  dominio hominis: quod est contra illud  Psalm. 8.  "Omnia subiecisti sub pedibus", &c.  &  Genes. 1.  "Dominamini piscibus maris &   bestijs terræ." Nihil tamen inconuenit concedere dominium improprium in brutis  sicut concedimus ius aut iustum  secundum quid.
  
 Quarta conclusio. Inter homines nullus  est qui non sit subiectum capax dominij  propriè in quacunque sit ætate seu statu &   conditione. Probatur. Quia dominium competit homini eo quòd rationalis est, hoc autem omni homini conuenit, ergo quòd sit  subiectum capax dominij. Maior ab omnibus admittitur. Ex quo sequitur primò, quod   pueri nondum vtentes ratione possunt habere verum dominium: quod non solum  constat ex legibus ciuilibus, sed etiam ex  D. Paul. ad Galat. 4.  "Quanto tempore hæres  paruulus est nihil differt à seruo cum sit dominus omnium." Secundò sequitur quod amentes etiam possunt verum dominium habere  proprium. Quod patet, quia iure hæreditario succedunt parentibus. Verum est tamen   quòd amentes quibusdam dominijs iustè   priuantur: quia illa instituta sunt in bonum  Reipublicæ, cui non pussunt consulere carentes ratione. Tertiò sequitur, quòd amentia superueniens iuri in re & dominio acquisito non priuat ipso facto tali dominio,  amentem, etiam si amentia fuerit perpetua.  Verbi  gratia, si quis electus Rex, aut institutus Episcopus postmodum incidat in amentiam:  Rex & Episcopus manet. Verum est tamen,  quòd illa dementia est sufficiens ratio vt deponatur amens. Quare Caietanus opusculo de potestate Papæ cap. vltimo. inter causas depositionis Pontificis, vltimam refert,    si incidat in amentiam. Tunc inquit deponendus est. Quartò sequitur ex his quòd  dominium non consistit in vsu rationis aut  libertatis actuali vel habituali: sed in natura  rationali cui tribuitur. Ex quo etiam sequitur, quòd in definitione dominij facultas  vtendi quæ ibi ponitur non importat habilitatem aut potentiam vsus proximam, sed  potentiam radicalem. Quòd si obijcias contra, quia religiosi non sunt capaces dominij: & tamen habent rationalem naturam;  Respondetur, quod ipsi abdicauerunt voluntarie   potestatem: & ius dominij: habent  tamen radicalem potestatem: vt si mutent  statum sint domini.  Verbi  gratia, si fiant episcopi: erunt domini, vt quidam   opinantur. Hactenus de subiecto totali.
  
 De subiecto vero formali sit quinta conclusio. Subiectum quo aut ratio subiecti ipsius dominij, est intellectus simul & voluntas libera. Probatur. Nam facultas vtendi re  in quoscunque vsus lege permissos radicatur simul in intellectu & voluntate libera,  ergo. Antecedens patet, quia homo non dicitur sui compos neque vtens aliqua re, nisi  quatenus est intelligens & liberè volens.  Quod colligitur ex D. Tho. 1. 2. q. 1. art. 1. &   2. & quæst. 16. per totam. Quod si quæras  in qua istarum potentiarum potissimum radicetur dominium? probabile est quod in intellectu: quia illa est potentia præstantior & dirigens voluntatem. Mea tamen sententia, potissimùm radicatur dominium in libertate  voluntatis: quia in ipsa completur facultas  vtendi rebus nobis subiectis. Vnde D. Tho.  sequutus Damascenum. 1. 2. quæst. 1. artic. 1.   potissimum reducit dominium hominis in  liberum arbitrium. Vbi acutè Caietanus notat, quòd actiones intellectus præuenientes  voluntatem, licet sint hominis secundùm  quòd homo, non tamen sunt hominis secundùm quod dominus suarum actionum.
  
 Sexta conclusio. Subiectum inhæsionis  dominij totale in nobis, mihi verosimile  est, quòd sit anima rationalis vt coniuncta  corpori: subiectum autem totale denominationis erit ipsum compositum. Prima pars  huius conclusionis probatur primò, quia  dominium est ius & facultas operatiua secundum rationem &  voluntatem, ergo ibi subiectatur. Probatur consequentia, quia facultas    intellectus & voluntatis inhæret vel voluntati vel intellectui, aut animæ. Vt patet in  habitibus qui dicuntur animæ facultates.  Et confirmatur. Dominium quod habet  homo suarum actionum, subiectatur in anima, ergo quodlibet dominium. Consequentia patet à paritate rationis. Antecedens verò probatur. Nam tale dominium non potest esse accidens corporale: alias actiones  spirituales animæ, quarum dominatur homo, subderentur accidenti corporis sibi inferioris. Secundò. Dominium est accidens  conueniens homini secundùm propriam  dignitatem qua distinguitur ab alijs animantibus, ergo illud est perfectio animæ:  ac subinde animæ inhæret. Sed contra. Nam   sequeretur quòd anima separata retineret  dominium, quod habebat in corpore, quod  est absurdum. Respondetur negando sequelam: quia ea facultas, vt dixi in conclusione, solum competit animæ vt coniuncta  corpori. Quod si huius rationem exigas:  ea est, quia dominium importat facultatem vsus rei in propriam vtilitatem. Hanc  autem non potest habere anima separata  ab istis rebus corporalibus. Et secundò, quia  vsus dominij est secundùm leges, & qui  exercetur medijs contractibus externis, vt  venditione, emptione, aut alienatione: quæ   nullatenus possunt conuenire animæ separatæ. Et tertiò, quia anima separata non habet proportionem cum his rebus externis,  vt de angelo diximus.
  
 Vltima conclusio. Dominium hoc non  est relatio inhærens animæ: sed quædam  perfectio absoluta. Hoc dico contra quosdam tenentes dominium formaliter consistere in relatione. Imo quòd sit respectus  rationis. Contra quos arguitur primò. Quia  facultas vtendi re in quoscunque vsus, &c.  non est relatio formaliter: sed potestas absoluta ordinata ad actus reales. In hoc autem  consistit ratio formalis dominij: siquidem  est eius definitio, ergo non in relatione  consistit. Secundò, dominium est ius: ius  autem non est formaliter relatio, quia est  obiectum iustitiæ: & insuper, quia est virtus executiua agentis. Tertiò, quia dominium est perfectio animæ, & hominis dignitas, ergo non est relatio formaliter. Sed    est argumentum. Nam Aristoteles constituit  dominium in prædicamento relationis, dicens, quòd totum esse domini est ad seruum. Similiter Diuus Thomas de potentia, quæstione. 10. vbi supra dicit, quòd dominium formaliter importat præter potentiam, relationem quandam ad subditos. Quod  confirmatur, quia dominium in Deo secundùm sententiam Theologorum formaliter est relatio, imo respectus rationis. Respondetur nihilominus, quòd Aristoteles  ibi solùm apponit exempla, vt explicet naturam relatiuorum, non verô determinat  illa exempla in relatione formaliter contineri: alioquin scientia & scibile & caput in  relatione consisterent. Et ad Diuum Thomam respondetur, quòd se explicat, cùm  dicit quòd dominium importat potentiam,  & ad ipsam consequitur relatio. Ad confirmationem respondetur, quòd licet dominium in Deo dicat respectum rationis: in  nobis tamen est perfectio realis. Quemadmodum creator & gubernator in Deo de  formali dicunt respectum rationis: in nobis autem gubernator & productor, formaliter important aliquid absolutum & reale.  Ad argumenta Gersonis in principio dubij  facile patet solutio.
  
 DVbium est aliud circa hoc ipsum;  Vtrùm solus intellectus & voluntas  sint radix totalis dominij, an vero requiratur aliquid superadditum talibus potentijs, vt scientia fides aut charitas? Pars affirmatiua probatur. Nam Genesis 1. quando Deus concessit dominium omnium rerum primo parenti. Antea benedictionem  illi contulit, quæ designabat aliquid superadditum pertinens ad ordinem gratiæ,  ergo iste est titulus dominij, quod statim  illi contulit. Circa hoc dubium fuit error  Vualdensium, qui dicebantur pauperes de  Lugduno. Dicebant enim quòd charitas  & gratia sunt quæ constituunt hominem  dominum rerum omnium. Hos sequitur  Vvitcleph: & eam sententiam tenuit Armachanus libro. 10. de quæstionibus Armenorum capit. 2. & 4. Fuit secundus error &  Hostiensis in cap. super his. de voto & voti redemptione qui dicit, quòd titulus dominij est fides supernaturalis. Tertia sententia est Gersonis consdieratione 13.  & Conradi lib. 1. de contractibus cap. 2. Isti  tenent, gratiam & charitatem conferre homini dominium, qua sublata, homo non habet dominium rerum externarum. Et vocant hoc dominium gratificatiuum.
  
 PRO decisione huius difficultatis sit  prima conclusio. Error est manifestus  ponere charitatem & gratiam conferre dominium ciuile rerum externarum. Definitur hæc conclusio contra Vvitcleph Concilio Constantiensi Sessione. 8. articulo. 8.  & 15. de qua vide Doctores quos adducit  Vvaldensis in suo doctrinali antiquæ fidei,  capit. 81. Quod autem non sit dominium  gratificatiuum, vt ponebant Gerson &  Conradus, licet non sit certum secundùm fidem,  mihi tamen videtur sententia affinis sententiæ Vvitcleph: siquidem dominium aliquando constituunt propter charitatem.  Præterea. Nam sequeretur, quòd si homo  non sciret se habere charitatem, non posset vti isto dominio: ac subinde sicut impossibile est cognoscere se esse in gratia,  ita impossibile est cognoscere huiusmodi  dominium, & per consequens homo non  posset habere iustum & liberum vsum rerum: cum non sit certus an sint propriæ.
  
 Secunda conclusio. Multò minus fides  confert dominium rerum corporalium.  Hæc sententia est omnium doctorum Theologorum & Iurisperitorum, excepto Hostiensi. Probatur. Nam tunc omnes Christiani & singuli haberent dominium omnium rerum externarum. Siquidem omnes habent fidem: & ita indiscriminatim  quilibet posset vti rebus possessis ab alio  domino. Secundo sequeretur, quòd nullus  infidelis haberet verum dominium: quandoquidem non habet titulum fidei veræ:  & sic non essent Regna ante fidei susceptionem, contra illud Matth. 22.  "Reddite quæ   sunt Cæsaris Cæsari, & quæ Dei Deo."
  
 Ad argumentum quod erat Armachani respondetur, quòd illa benedictio non  erat collatio alicuius doni supernaturalis:  quia etiam reliqua animantia benedicta sunt  à domino: & præterea, sequeretur quòd si  conferretur homini dominium ex tali benedictione, quòd etiam post peccatum haberet totum illud dominium. Nam peccatum non tollit dominium, vide Magistrum  Victoriam in relect. 1. de Indis. p. 1. & Caietan. infra quæstione. 66. Hæc de subiecto dominij, & de prima parte tractatus dicta sufficiant.

  
 ¶  Secunda Quæstio seu disputatio de dominio continet duas partes. Jn prima dicemus quotuplex sit dominium. In secunda  verò dicetur quænam sit materia dominij.
  
 CIrca primam partem est prima conclusio. Dominium sequentibus diuisionibus ab origine repetitis diuidendum  est. Prima sit dominium aliud diuinum aliud  humanum. Diuinum dominium in præsentia non dicitur id quod est in Deo tanquam in subiecto: quoniam de hoc egimus  in præcedenti quæstione. Neque pertinet  ad nos: sed dicitur in præsentia dominium  diuinum ab autore Deo, quod Deus concessit homini. Contra verò ius humanum  dicitur id quod homo homini concessit.  Diuisum itaque huius diuisionis est dominium hominis.
  
 Secunda diuisio est, qua diuiditur ius  diuinum seu dominium diuinum in dominium quod pertinet ad naturæ ordinem, &   dominium quod pertinet ad gratiæ ordinem. Exemplum primi est erga res naturales, Verbi  gratia, erga elementa, terram, fruges.  Exemplum secundi in dominio quod habemus ad gloriam per gratiam & per sacramenta.
  
 Tertia diuisio est in qua subdiuiditur rursus dominium diuinum pertinens ad naturæ ordinem in dominium naturale & dominium quod ex placito diuino superaddito naturæ habetur. Dominium naturale est  illud quod non solum habetur erga res naturales, verùm habetur erga res naturales per  inclinationem  naturæ: quale est dominium erga  elementa. Dominium verò quod habetur ex  placito diuino superaddito naturæ est illud  quod licet sit erga res naturales, non  tamen ex    inclinatione naturæ. Exemplum est in dominio quod habuit Saul & Dauid in regno  Israelitico.
  
 Quarta diuisio in qua diuiditur dominium diuinum pertinens ad ordinem gratiæ, quod erat secundum membrum secundæ diuisionis, in dominium quod est connaturale ipsi gratiæ, & sequitur ad naturam  illius in omni tempore & statu. Exemplum  est in dominio quod habet homo ad beatitudinem per idem, & per præcepta fidei, spei,  & charitatis: & in dominium quod habetur ex placito & institutione diuina superadditum gratiæ, cuiusmodi est dominium  iurisdictionis spiritualis, quod habet Summus Pontifex in tota ecclesia, quodque est  dominium monarchiæ ex placito Christi  superaddito gratiæ. Exemplum item est in  dominio quod homo habet ad beatitudinem per præcepta sacramentorum, quæ   sunt superaddita gratiæ ex placito Christi.  Et hoc secundum dominium dicitur dominium positiuum: quod superuenit gratiæ   per positionem & institutionem diuinam.  Hactenus diuisimus dominium diuinum.
  
 Quinta diuisio est dominij humani in  dominium erga res spirituales & coniunctas gratiæ, & erga res naturales corporales. Exemplum primi est in dominio Episcopatus, Decanatus, parochiæ, & aliorum beneficiorum spiritualium, quod dominium  confert Summus Pontifex alijs hominibus.  Exemplum secundi est in dominio Regis  & in dominio cuiuslibet alterius ciuis.
  
 Vltimò. Dominium erga res temporales, corporales & naturales, diuiditur in dominium quod ex iure gentium habet ortum, & in dominium quod habet ortum  ex iure ciuili. Exemplum primi sit in dominio quod habet homo erga seruum bello captum. Exemplum secundi. In dominio quod habet ciuis substantiæ suæ respectu legum & iuxta leges Regni. Probatur  modo has omnes diuisiones esse legitimas:  tum quia videre licet in illis omnibus conditiones quas Dialectici & Metaphysici tribuunt bonis diuisionibus, tum maximè   quoniam dominium, vt ostendimus quæstione præcedenti, est idem quod ius formaliter loquendo. Ius autem vt ostendimus    supra quæstione. 57. articulo. 5. 2. & 3. his  diuisionibus diuiditur formaliter loquendo & exactè  & perfectè, ergo dominium  formaliter loquendo eisdem diuisionibus  est diuidendum.
  
 Sequitur secundum corollarium. Perperam & sine arte Gerson, Conradus & alij  iuniores, quos reprehendit Magister Soto libro. 4. de iustitia, quæstione. 2. artic. 1.   multiplicant innumeras species dominij sine arte. Nam multiplicatio specierum desumenda est à ratione formali, sed isti autores multiplicant species dominij per obiecta materialia ipsius dominij, ergo perperam & sine arte multiplicant. Secundum  corollarium multò commodior & aptior  est hæc diuisio à nobis assignata, quàm diuisio assignata à Magistro Soto loco citato.  Diuisio enim illius est: dominium est quadruplex, scilicet, naturale, diuinum, humanum, quod oritur ex iure gentium, & humanum quod oritur ex iure ciuili. Probatur modo nostrum corollarium ostendendo commoditatem quæ est in nostra diuisione, & incommoda quæ sequuntur ex diuisione illius. Prima est. Nam ipse distinguit ius diuinum à iure naturali, cùm tamen omne dominium naturale sit diuinum, scilicet, à Deo, vt autor est naturæ.  Sed videtur Magister Soto excusari ab hac  incommoditate: quoniam inquit, quòd  omne dominium diuinum est positiuum  dominium, quod non conuenit homini  ex debito suæ naturæ, sed est ei superadditum diuinitus, & hoc distinguit contra naturale. Sed contra hanc excusationem est  argumentum. Tota illa ratio, quam Magister tribuit dominio diuino positiuo, est  communis dominio diuino spirituali, &   connaturali gratiæ: cuiusmodi est dominium quod habemus per fidei & charitatis præcepta: sed tale dominium citra dubium distinguendum est à dominio quod  habetur per institutionem diuinam superadditam, non solum naturæ, verùm & gratiæ: quod proprie loquendo dicendum  est positiuum, ergo non excusatur ab incommoditate maxima. ¶ Secunda commoditas in nostra diuisione &  incommoditas in  diuisione Magistri est. Nos etenim sequendo     nostram diuisionem faciliùs & commodiùs reducemus ad artem diuidendi illas  innumeras species: quas multiplicant memorati autores, ergo nostra diuisio est melior. Probatur antecedens. Nam Magister  Soto reducit dominium quod habuit Adam   ad vescendum pomis ligni vitæ, quod illi  autores vocabant originale, ad dominium  diuinum positiuum. Item dominium beatificum, vt est dominium absoluendi, imo  dominium quod habuit Dauid in Regnum   Israeliticum, reducit ad dominium diuinum positiuum: cùm tamen reuera dominium illud Adæ pertineat ad ordinem naturæ: quemadmodum dominium quod  habet homo in nostro statu præsenti ad vescendum pomis arborum quarumcunque.  Rursus dominium beatificum per præcepta fidei alterius rationis est, vt iam nos aduertimus, à dominio quod habemus ad beatitudinem per præcepta sacramentorum.  Ac demum dominium Regium quod habuit Dauid, per se loquendo non pertinet  ad ordinem supernaturalem: sed ad naturæ ordinem, sicut potentia visiua restituta cæco per miraculum per se loquendo naturalis potentia est: quanuis per accidens habeat modum supernaturalem. Esset longum   alias multiplicare commoditates.
  
 Arguitur tamen contra huius conclusionis doctrinam. Genera dominiorum non   differunt ratione autoris: sed omnia conueniunt in vno & eodem autore, ergo.  Antecedens probatur. Omnia in vniuersum iura & dominia siue naturalia siue supernaturalia sunt à Deo autore, ergo. Propter hoc argumentum Magister Soto in 4.  libro de iustitia, quæstione. 2. articulo. 1. ait,  dominia non differre ratione autoris: sed  ex eo potius quòd naturale dominium est  naturæ debitum, diuinum verò est superadditum naturæ nostræ. Cæterum nostra  sententia est asserenda: tum quoniam ius,  quod est de ratione dominij, multiplicatur & distinguitur formaliter in ratione autoris: tum etiam quoniam Magister Soto  non distinguit per suam illam rationem dominium humanum à naturali: siquidem  dominium humanum, secundùm naturam est, idest non naturæ superadditum.
  
  Ad argumentum facile respondetur. Omnia dominia esse à Deo autore, qui est primo & per se dominus, sed non eodem ordine & modo. Diuinum siquidem dominium siue naturale siue supernaturale, est  à Deo immediatè. Cæterum humanum  dominium siue pertineat ad res supernaturales siue ad naturales, est à Deo mediatè   per hominis placitum & voluntatem. Rursus dominium diuinum aliud quidem est  à Deo, vt autor est naturæ, aliud vero ab  eodem Deo, vt autor est gratiæ. Hactenus  de prima parte quæstionis huius.
  
 PRo secunda parte sit prima conclusio vniuersalis. Cunctæ res naturales homini  inferiores, sunt materia dominij nostri, siue iure naturali siue humano: res verò supernaturales sunt etiam materia dominij  nostri iure diuino supernaturali, & iure  humano pertinenti ad res spirituales. Hæc  conclusio non aliter probatur in præsenti  quàm exemplis allatis ex præcedenti diuisione. Naturæ iure dominatur homo cælo, elementis, bestijs, &c. Humano vero  iure appropriatæ sunt vel applicatæ his vel  illis hominibus in particulari. Vt Hispanis  Hispania: & singulis ciuibus sua prædia.  Item dominium supernaturale habet homo  quatenus habet ius per opera meritoria ad  beatitudinem. Et habet ius similiter ex dominio humano concesso per Pontificem  quicunque episcopus ad gubernandam suam  diœcesim.
  
 Sed circa hanc conclusionem superest  disputatio magis in particulari, quænam  res naturales & spirituales sint aut possint  esse materia dominij? Vtrùm homo ipse, &   libertas & vita & fama & honor, ac demum bona ipsa spiritualia.
  
 Circa hanc disputationem sit tertia con  clusio quantum ad libertatem. Seruitus vnius  hominis siue naturalis siue legalis potest  esse iusta & sancta. Itaque vnus homo potest iustè alteri dominari dominio naturali & legali. Pro huius conclusionis intelligentia, notandum est quod seruitus est duplex: altera naturalis, altera legalis. Naturalis  est cùm vnus homo propter inopiam  &  defectum rationis seipsum gubernare non potest,  is enim naturæ lege subiectus est alteri homini qui consilio valeat ad eum gubernandum: sicuti pars sensitiua in homine subiecta  est lege naturæ rationi. Verum est tamen  quòd inter huiusmodi homines rationis inopes sunt gradus. Alij siquidem sunt amentes omnino & rationis expertes: qualis natio fortè non est inuenta, sed falso à nonnullis existimatum est, Indorum esse eiusmodi  nationem. Alij vero ita sunt ratione inopes,  vt quanuis non sint amentes, habeant tamen   mores ferinos. Vt qui vescantur humanis  carnibus impunè, innocentes interficiunt.  Eiusmodi sunt apud Indos quidam qui dicuntur Canibales. Et hi secundùm aliquos  possunt iustè debellari. De qua re à me latè   disputatum est supra quæstione. 10. super  artic. 10. dubio quarto. Cæterum non possunt in perpetuam seruitutem more mancipiorum redigi. Demum alij sunt, qui habent secundas prudentiæ partes, vt videlicet qui apti sunt vt regantur ab alijs, quanuis non habeant primas partes prudentiæ,  scilicet, vt per se sapiant & seipsos gubernent.  Omnes igitur hi seruire poterunt seruitute  naturali. Verum est tamen, quòd ista seruitus naturalis in rigore & proprietate non est  appellanda seruitus. Quia seruitus propriè   significat carentiam libertatis: qui autem  seruiunt istam seruitutem, sunt omnino liberi. Tum etiam quia seruitus propriè loquendo significat malum &  incommodum   eius qui seruit, bonum autem & incommodum eius qui dominatur, siquidem seruus  quicquid est domini est. Qui autem seruiunt istam seruitutem naturalem, non propter dominorum commodum, sed propter suum commodum seruiunt. Et eadem  ratione dominium naturale, quod respondet isti seruituti, non est propriè dicendum  dominium, nisi in generali quadam significatione & ampla acceptione. Altera seruitus est legalis, hoc est, quòd per legem introducta est. Titulus autem legitimus, quo  introducitur ista lex, est duplex. Alter quidem emptionis & venditionis: potest siquidem vnus homo seipsum alteri vendere:  imo quandoque pater filium potest vendere. Alter titulus est introductus iure belli.  Siquidem ij, qui bello capiuntur, iure gentium serui fiunt eorum qui eos ceperunt.    Imo inde serui appellati sunt: quia cum iustè possent interfici, seruantur tamen. Probatur conclusio quantum ad primam partem de seruitute naturali. Primò in sacris literis commendatur Melchisedech, qui erat  Rex Salem: commendatur Ioseph præfectus toti AEgypto. Et in Deuteron. Summus sacerdos constitutus est à Deo iudex  vitæ  & mortis: & præcipitur filijs Israel: vt  si velint aliquando eligere Regem, non eligant alienigenam, quinimo & ipse Deus  complures iudices & Reges illis præfecit,  vsque ad Christi tempora, quando iam per  tyrannidem Romani Hebræis dominabantur. Diuus Paulus item 1. ad Timoth. 2. ad  Titum. 3. Et D. Petr. 1. canonica. 2.  dominium   Regium approbant. Secundò probatur ratione. In statu innocentiæ, si perseuerasser,  vxores viris: filij parentibus: plebeij principibus parerent hac seruitute & seruirent: vt  ostendit D. Thom. 1. parte, quæst. 96. art. 4.   ergo multo magis in statu naturæ lapsæ, vbi  maior est rationis defectus. Confirmatur.  Inter angelos alij alijs dominantur, superiores videlicet inferioribus, ergo multo  magis inter homines oportet, vt alij alijs dominentur. Quantum ad secundam partem  patet eadem conclusio ex sacris literis. Exodi  21. Leuitic. 25. approbatur seruitus legalis.  D. Paul. item 1. Corin. 7. Coloss. 6. Titum. 3.  1. ad Timoth. 6. & D. Petr. vbi supra, eandem   seruitutem approbat. Approbatur item eadem seruitus multorum Conciliorum &   Pontificum decisionibus quas Gratianus cogit in vnum 12. quæst. 2. & in distin. 1. cap.  ius gentium, quod desumitur ex Isidoro libro. 7. Etymologiarum cap. 6. vbi dicitur  captiuitas introducta iure gentium est. Probatur item eadem conclusio multorum Regum & Cæsarum constitutionibus. Cæsarum constitutiones habentur titulo de statu  personarum, & titulo de iustitia & iure. ff.  & Instit. de iure naturali gentium & ciuili.  Regum verò constitutiones habentur in legibus cuiuscunque Regni.
  
 Sed aduertendum est quòd inter Christianos nunquam ista seruitus potest superuenire Euangelio: & ita videtur receptum  quasi iure gentium inter ipsos Christianos.  Sed hinc ego excipio apostatas desertores    totius Christianæ religionis. Hi enim iure  belli, mea sententia, serui fiunt capientium:  quanuis Euangelium & baptismum antea  susceperint. Et similiter excipiuntur iure  communi, quod habetur in cap. ita quorundam. Et in cap. ad liberandam terram sanctam. de Iudæis. Illi qui merces prohibitas  Sarracenis deferunt, & qui in piratarum  Sarracenorum nauibus cupiditatis gratia  versantur, etiam si Christiani sint. Vide quæ   dixi in nostris commentarijs supra quæstio  ne. 40. dubio. 12.
  
 Sit quarta conclusio. Solus Deus est dominus vitæ hominis: respublica autem est  custos vitæ ciuium: vnus quilibet autem  ciuis est tutor & custos vitæ propriæ. Idem  intelligendum de membris corporis & salute & alijs pertinentibus ad naturæ bona.  Explicatur conclusio. Sicut fieri potest, quod   aliquis habeat dominium, rerum pertinentium ad bona fortunæ: vt sunt agri, domus,  & alius habeat vsum, & vsumfructum: ita  intelligendum est, quòd Deus sibi retinuerit dominium vitæ nostræ, membrorum,  & salutis: nobis verò concessit vsum & custodiam. Hæc conclusio est Diui Thomæ   infra quæst. 64. art. 5. ad primum, secundum  & tertium. Et quæst. 57. art. 3. ad secundum.  Caiet. infra quæst. 73. ar. 2. & quæst. 150. art.  2. circa fin. & quæst. 154. art. 6. Et Magistri  Victoriæ in relectione de homicidio num.  23. quanuis solet citari tanquam autor oppositæ sententiæ, vt videtur insinuare ibi in citata relectione.
  
 Probatur modo prima pars. Vita hominis regitur per liberum Dei arbitrium antecedens ipsam vitam: at eadem vita nostra  antecedit dominium nostrum tanquam fundamentum & origo illius, ergo solus Deus  est dominus vitæ nostræ.
  
 Secundò probatur. Vita nostra in præsentia aut sumitur pro anima qua ratione  informat corpus: aut certè pro operatione  animæ vegetatiuæ, quæ necessaria est ad  detinendam animam in corpore: sed tam  coniunctio animæ cum corpore, quàm operatio animæ vegetatiuæ  non  pendet  à libero arbitrio humano, sed à solo diuino, ergo &c.
  
 Tertiò. Ingressus in hanc vitam & transitus ex hac vita in aliam pendet ex solo arbitrio diuino, ergo solus Deus est dominus  vitæ. Antecedens probatur. Solus Deus potest etiam innocentes pro voluntate sua interficere: nemo vero hominum potest quacunque de causa sibi mortem inferre, neque  respublica innocentes interficere, ergo solus Deus est dominus vitæ, quia dominus  potest vti re in vsus alios consumendo  rem ipsam.
  
 Vltimò. Si fieri posset, quòd is qui infert  iniuriam alteri in vita aut in membris, restitueret eam iniuriam reparando vitam aut  membra, non posset vllo pacto qui læsus  erat remittere restitutionem magis, quàm  cùm habet ipsam vitam aut membra non  conseruare illa, ergo certissimum argumentum est, non esse hominem dominum vitæ   aut membrorum.
  
 Secunda pars probatur. Qui interficit ciuem iniuriam infert & reipublicæ  & ciui.  Rursus ciuis qui sibi ipsi mortem intulit, iniuriam fecit reipublicæ, ergo ipse non est  dominus sed custos.
  
 Vltimò probatur. Respublica non potest  ciuis cuiuscunque vitam periculo exponere nisi pro salute ipsius reipublicæ: neque ciuis item potest periculo propriam vitam exponere nisi pro virtute colenda. Verbi  gratia, pro  amico, pro patria: ergo respublica habet  ius custodiendi vitam ciuium, sicut &   ipsi ciues & non absolutum dominium: &   nota quòd sat est ad hoc, vt homini sit facienda restitutio cum læditur in eadem vita, quòd habeat tutelam & custodiam vitæ   ad vsum illius.
  
 Iam verò  quod attinet ad famam  & honorem:  sit quinta conclusio. Homo est dominus propriæ famæ  & honoris. Hæc conclusio est D.  Tho. infra quæstione. 73. articulo. 4. ad primum. & Magistri Soto libro. 4. de iustitia.  quæstione. 6. articulo. 4. libro. 5. de iustitia,  quæstio. 10. art. 2. & in relect. de ratione tegendi & detegendi secretum, memb. 1. q. 3.   & asseritur contra  Caiet. infra. q. 73. art. 2. & in  summa, verbo, Detractio. Probatur autem  ratione. Homo est dominus eorum quæ   per arbitrij facultatem regit & gubernat, sed  famam & honorem homo gubernat per arbitrij facultatem, vt Diuus  Thomas asserit loco  allegato, ergo est dominus famæ.
  
   Secundò. Interdum homo iustè  & sanctè   patitur propriæ famæ detrimentum, imo  perdit seipsum & infamat, ergo est dominus famæ, quia idcirco denegabamus homini propriæ vitæ dominium, quoniam nulla  de causa poterat sibi mortem inferre, ergo  si propriam famam ipse potest perdere, est  dominus illius. Antecedens probatur. Si quispiam commiserit aliquod occultum crimen   propter quod alius innocens torquetur: potest iustè reus & nocens seipsum prodere,  vt eruat innocentem à morte, ergo ipse seipsum infamat. Sed contra hanc conclusionem est argumentum Caietani. Fama cuiuscunque ciuis est bonum reipublicæ  & communitatis, ergo non ciuis, sed respublica est  domina famæ cuiuscunque ciuis. Miror non   animaduertisse virum aliàs eruditissimum,  quòd ista ratio pariter procedat ad probandum, quòd ciuis quicunque non sit dominus  diuitiarum. Respondetur ergo ad argumentum, quòd fama ciuis est quidem bonum reipublicæ: quemadmodum bonum partis est  bonum totius, & debitum subinde ipsi reipublicæ per iustitiam legalem. Cæterùm fama cuiuscunque ciuis est ipsiusmet ciuis tamquam bonum proprium ipsiusmet partis, ac  subinde debitum illi ex iustitia commutatiua.
  
 Sexta conclusio. Homo est dominus bonorum spiritualium. Pro cuius intelligentia  notandum est spiritualia bona esse in duplici differentia. Quædam externa, quæ non  faciunt ipsum habentem bonum. Cuiusmodi sunt iurisdictiones ecclesiasticæ ad determinandas causas spirituales: & similiter beneficia spiritualia, iura scilicet ad percipiendas decimas, pro officijs ecclesiasticis. Vt parochia, Episcopatus, Decanatus, &c. Alia vero bona sunt interna: quæ faciunt subiectum  bonum. Vt gratia & virtutes infusæ. De bonis primi generis probatur conclusio. Episcopus & parochus potest abalienare à se iurisdictionem ecclesiasticam omnem, quam  habet & iura ad percipiendas decimas, si non   vendendo, certè resignando in fauorem alicuius, & donando, ergo est dominus, &c.  Cæterum aduertendum est, quòd cum dicitur Episcopus dominus beneficij spiritualis: dicitur dominus illius beneficij, quod sibi secundùm iura retinet & possidet vt episcopatus. Similiter Pontifex summus sui  Pontificatus, Decanus decanati. Non tamen est censendus dominus eorum beneficiorum, quæ secundùm iura tenetur distribuere: sic summus Pontifex non est dominus Episcopatus Salmantini, Episcopus autem Salmantinus est dominus sui episcopatus, non autem decanatus, aut parochiæ,  quam distribuit. De secundi generis bonis  probatur conclusio. Primo, homo per facultatem liberi arbitrij (Deo auxiliante) per peculiare quoddam auxilium comparat sibi à   Deo gratiam & reliquas virtutes infusas, ergo est dominus illarum.
  
 Secundò. Si homo non esset dominus  gratiæ  & charitatis, sequeretur quòd cum  peccat peccatum furti, aut quodlibet aliud  peccatum, committeret geminum peccatum: vnum furti contra proximum: alterum  iniustitiæ contra propriam animam & contra Deum quia aufert vitam spiritualem: &   infert mortem, sicut si seipsum occideret,  quod est falsum & contra omnium sententiam. Confirmatur. Si quis dum occidit proximum, consequenter occideret seipsum, citra dubium committeret geminum peccatum: alterum contra proximum: alterum  contra charitatem propriam, ergo ad eundem modum esset in præsentia, si homo  non esset dominus horum bonorum spiritualium, committeret semper duo peccata.
  
 Vltimò probatur. Sequeretur ex opposita sententia, quòd qui peccaret mortaliter,  teneretur continuo ad pœnitendum sub  præcepto: quod est falsum, vt ostenditur latius in materia de pœnitentia, ergo. Sequela  probatur. Præceptum restituendi aliena obligat statim, vt docet D. Tho. art. 8. quæst. 62.   ergo si gratia & reliquæ virtutes infusæ sunt  alienæ; continuo tenebimur, postquam eas  per iniuriam læserimus, restituere.
  
 Libet in hoc loco contemplari diuinam  charitatem, vita siquidem nostram, vt paulò antea dicebamus, retinuit sibi tanquam  verus dominus: vt nos iam vitam nostram,  non quasi humanam, sed quasi rem diuinam   procuraremus veluti depositarij & custodes illius. Contra verò, gratiam & reliquas  virtutes infusas, quæ sunt ordinis diuini, nobis concessit tanquam veris dominis: vt sic    exæquaret humana diuinis, & vt tandem  amicorum omnia essent communia, hominis scilicet & Dei. Sed quomodo fieri debeat restitutio, quando læditur homo in huiusmodi bonis siue diuinis siue humanis, dicendum erit infra quæst. 62. artic. 2. Hîc autem aduertendum est non esse certum quod  asserit Magister Soto lib. 4. de Iustitia. quæstione. 2. arti. 3. post tertiam conclusionem,   scilicet, quòd nunquam Deus vsus fuerit absoluta potestate, quam habet erga vitam humanam. Oppositum enim colligo ex Deutero. 20. & Iosue 6. Vbi legimus Deum præcepisse filijs Israel, vt interficerent etiam innocentes quarundam gentium habitantium   in terra promissionis, quod præceptum impleuerunt filij Israel. item lib. 1. Regum capit. 15. Præcepit Dominus Sauli, vt interficeret omnes Amalechitas etiam paruulos.  Et 4. lib. Regum cap. 9. Præcepit Iehu, vt interficeret omnem domum Achab Regis, in  cuius familia verosimile est fuisse aliquos  paruulos innocentes. Et denique innocentem Iob percussit Dominus licet ministerio Satanæ in omnibus bonis & eius filios  interfecit. Ex quibus omnibus videtur colligi, quòd sæpè Dominus vsus fuerit absoluta potestate sua erga vitam  &  salutem  hominum.

  
 Quæstio III.  De rerum diuisione.
  
 ANTE omnia pro huius quæstionis  intelligentia aduertendum est, quòd  ea quæ possunt diuidi & proprijs dominis  adiudicari, sunt in triplici differentia. Quædam enim sunt principatus & iurisdictiones, quædam vero sunt personæ ipsæ: sicut  in matrimonio vterque coniux alterius corporis potestatem accipit. Alia sunt possessiones & diuitiæ, quæ appellari solent res prout  distinguuntur à personis. Verum est tamen   quòd etiam serui quanuis personæ sint, tamen in hoc tertio rerum genere continentur: propterea quòd sunt partes possessionis  & ad vendendum, & ad emendum habiles.  Venduntur enim & emuntur.
  
 Prima conclusio. Dominium esse cœpit  simul cum homine: rerum autem diuisio    non fuisset facta, si status innocentiæ perseuerasset, sed cœpit rerum diuisio post peccatum quando cœperunt homines multiplicari. Prima pars huius conclusionis probatur: quoniam ratione liberi arbitrij debetur  homini dominium. Inde enim factus est  homo totius vniuersi dominus, sed primi  parentes creati sunt cum libero arbitrio, ergo &c. Altera pars conclusionis est communis sententia Theologorum: sed diximus  in illa particulariter de rerum diuisione, quoniam personarum & iurisdictionum diuisio fuisset in statu innocentiæ. De qua re vide D. Tho. 1. parte, quæst. 96. artic. 3. & 4.
  
 Tertia denique pars conclusionis colligitur ex Genes. cap. 4. Vbi dicitur, quòd Abel  pastor ouium obtulit Deo sacrificium de  optimis primogenitis gregis sui. Ergo iam  habebat rerum diuisionem propriam & distinctam à possessionibus Caim fratris sui.
  
 Secunda conclusio. Iurisdictiones omnes iam de facto applicatæ sunt proprijs dominis, personæ vero applicantur quantum  ad ius coniugij & consensum vtriusque coniugis. Ex quo etiam sequitur applicatio filiorum quantum ad ius patrium. Res autem  non omnes sunt de facto applicatæ. Hæc conclusio, non tam probatione quàm explicatione indiget. In prima parte conclusionis  intendimus, quod nemo hominum est in  vniuersum qui non sit subditus alicui Principi, præter ipsos supremos Principes: qui  soli Deo subijciuntur, iuxta illud Prouerb.  cap. 21.  "Cor Regis in manu Domini sicut  diuisiones aquarum." Secunda pars conclusionis manifesta est ex ipsa ratione matrimonij requirentis consensum viri & fœminæ. Tertia denique pars manifestatur exemplis. Siquidem flumina & montes & feræ   syluestres & aues non sunt vniuersaliter applicatæ: ita vt ius piscandi & venandi sit prohibitum. De qua re copiosius dicemus suo  loco quæstione 62.
  
 Tertia conclusio. Licita est rerum diuisio & appropriatio, non solum pro laicis, verùm etiam pro ecclesiasticis & religiosis secundum illorum professionem. Hæc conclusio est contra quosdam Philosophos, scilicet, Platonem & Socratem: vt patet apud  Platonem in Tymæo, qui aiebat omnia esse    debere communia, etiam vxores. Est etiam  contra quosdam hæreticorum vocatos apostolicos, qui negabant esse licitum proprium   aliquid possidere. Vt refert Augu. in lib. de  hæresibus ad Quod vult deum cap. 40. Et  lib. 2. de gratia Christi cap. 11. & epistol. 106.   ait Pelagium in eodem fuisse errore. Hos sequuti sunt aliqui, qui dicebantur Pseudoapostoli, vt refert Alphonsus de Castro lib. 2.  de hæresibus. in verbo, apostolus hæresi. 2.   Alij verò hæretici fuerunt negantes licitum  esse ecclesiasticis viris quidquam tanquam  proprium possidere. Quorum meminit  Diuus August. libr. 2. de hæresibus capit. 50.   Hos sequuti sunt postea Ioannes Hus, &   Vvitcleff, & Lutherus, & Rex Angliæ Henricus Octauus: quorum iussu Germaniæ  &   Anglicanæ Ecclesiæ bonis suis sunt spoliatæ. Nostra tamen conclusio vniuersalis confessio est Ecclesiæ catholicæ. Et probatur.  Nam ab antiquo Patriarchæ, & amici Dei  Reges & ciues Israelitici populi semper  possederunt proprium. Cæterùm post Christi etiam aduentum nulla vnquam fuit necessitas ad salutem, vt qui conuerteretur ad  fidem, abijcerent diuitias. Vt constat ex Actibus apostolicis, & Epistolis Pauli. Quinimo & Christus Dominus in communi collegio Apostolorum aliquid possedisse videtur. Quoniam Iudas loculos habens ea quæ   mittebantur portabat. Hæc etiam conclusio definita est contra Pelagianos in concilio Palæstino, & contra Vuitcleph, in concilio Constantiensi, quæst. 8. Errore 10. & 36.  & 39. In concilio item Tridentino in Decreto  de regularib. sess. 25. ca. 3. vbi concedit sancta  synodus, omnibus monasterijs tam virorum,  quàm mulierum etiam mendicantium, exceptis domibus Sancti Francisci, quòd bona immobilia possideant. Gratianus denique.  1. 2. quæst. 1. & 2. 3. & 4. colligit in vnum,  multa Conciliorum &  Pontificum  & Sanctorum patrum testimonia, quibus probat licitum esse ecclesiasticis proprium possidere.  Videatur Diuus Thomas infra quæst. 66.  articulo. 2. & Thomas Vvaldensis libro. 3.  doctrinalis antiquæ fidei capit. 81. & Ioannes de Medina libr. de restitutione. quæstio  ne prima. dub. 1. & Alphonsum à Castro,  in verbo, Ecclesia. hæresi. 4. & in verbo, paupertas. hæresi. 2. Soto libro. 4. de Iustitia.  quæstione. 3. Vide Aristot. lib. secundo. Politicorum. à principio,  & deinceps per multa capita disserentem contra Socratem &   Platonem. Et Aristotelem sequuti sunt omnes philosophi Peripatetici. Rationes autem pro ista conclusione sunt petendæ  à Diuo Thoma, & cæteris autoribus locis allegatis:  & nos dicemus pro conclusione sequenti, quæ quidem talis est.
  
 Quarta conclusio. Iure positiuo humano introducta est iurisdictionum & rerum  diuisio: iure gentium quidem in communi:  iure autem ciuili in particulari. Explicatur  hæc conclusio quantum ad secundam & tertiam partem. Quia iure gentium introductum est, vt iurisdictiones & res non sint  communes omnibus: sed ius ciuile supra hoc  ius addidit, quòd hæc respublica sit huius  principis, illa illius, Hispania Philippi, Gallia sui Regis, &  quod hic ager sit huius ciuis, ille alterius. Prima pars probatur. Iure naturæ res omnes erant communes. Similiter iurisdictiones & principatus nemini erant adiudicati & applicati, ergo solum ius positiuum applicuit.
  
 Secundo ea quæ iure naturæ constituta  sunt: per se bona sunt, & illis opposita per se  mala: sed iurisdictionum, & rerum appropriatio & diuisio non sunt per se bona nec  communio per se mala, ergo non iure naturæ, sed positiuo humano introducta sunt.
  
 Secunda pars probatur. Rerum diuisio  & appropriatio sequitur ex his principijs:  Pacem esse retinendam in rebus publicis,  agros esse colendos, per consequentiam quanuis non euidentem: vsque adeò tamen apparentem & probabilem, vt nemo sit hominum qui eam negare possit. Ergo pertinet  ad ius gentium. Consequentia ista simul  cum antecedente patet ex dictis supra quæstione 57. artic. 2. & 5.
  
 Tertia pars asseritur à Diuo Augustino  tract. 6. super Ioannem, cuius verba allegat  Diuus Thomas infra quæst. 66. artic. 2. Ratione vero probatur. Ius ciuile illud est,  quod sibi quisque populus vel ciuitas constituit colligens illud ex principijs naturalibus, sed per consequentiam tantùm probabilem, non necessariam: sed iurisdictionum    &  rerum diuisio in particulari est huiusmodi,  nec enim admodum necessarium erat, quod  hic Rex huic reipublicæ, ille verò alteri  præficeretur: aut quòd hic ager huic homini, ille vero alteri applicaretur, ergo &c.  Confirmatur ex lege. 1. ff. de constitutionibus principum. Vbi dicitur quòd respublica & ciuitas quælibet transtulit in Principem omnem suam potestatem. Vltimo  probatur. Quoniam, vt ostendemus quæstione. 5. de dominio. Per ius ciuile transferuntur quandoq́ue dominia inuitis dominis: quandoq́ue vero etiam volentibus dominis prohibentur transferri, ergo &c.
  
 Sed contra tertiam conclusionem, ac subinde contra quartam arguitur primò. Quia  Lucæ 14. inquit Christus "qui non renuntiat omnibus quæ possidet, non potest meus  esse discipulus": sed esse discipulum Christi  nihil aliud est, quàm esse bonum Christianum, Ergo Christianus bonus non potest  esse dominus. Respondetur hunc locum habere duplicem intelligentiam. Prima est, si  intelligatur de renuntiatione per affectionem prauam, & inordinatam erga res temporales per quam anteponitur Christo possessio & hæreditas. Secunda est, quòd intelligatur de his qui profitentur Euangelicam  perfectionem. De monachis videlicet, quibus non licet aliquid proprium in particulari possidere. Sed prior intelligentia videtur magis germana & consona his quæ paulò ante præmiserat Christus, si quis venit ad  me & non oderit patrem & matrem filios  & vxorem adhuc & animam suam, non potest meus esse discipulus. Quæ verba intelligenda sunt necessariò de amore prauo &   inordinato. ¶ Secundò arguitur, ex testimonio D. Thom. infra quæst. 66. artic. 1. dicentis, res exteriores subiacere humanæ potestati, quantùm ad vsum, soli autem diuinæ   potestati, quantum ad naturam. Hinc arguitur  ex eo quod dictum est supra, quod homo non  est dominus vitæ  suæ quia licet habeat illius  vsum & custodiam, non tamen potest eam  sibi tollere. Sed D. Tho. dicit quod rerum omnium exteriorum tantùm habet homo vsum  & non potest naturam mutare, ergo. Respondetur Diuum Tho. solùm velle quòd solus  Deus potest naturam rerum exteriorum omnibus modis mutare, creando & in nihilum  redigendo. Sed homo nihilominus potest  in multos vsus, in omnes quidem lege permissos vti rebus externis: ita vt si animatæ   sint possit eis vitam auferre: quod dominium   non habet supra propriam vitam.

  
 Quæstio IIII.  De peculiari quorundam  dominio.
  
 ANTE disputationem hanc, vtrùm  aliquis homo sit totius orbis dominus & Rex. Duo fundamenta præiacienda  sunt. Primum est. Nullus omnino princeps  est dominus secundum proprietatem bonorum, quæ applicata sunt ciuibus. Hoc asseritur ab omnibus Theologis, philosophisque   & Iuris peritis, vno excepto Hostiensi, quem   reprehendit meritò Magister Soto libro. 4.  de Iustitia. quæst. 4. art. 1. conclus. 1. Asseritur etiam iure Regio Hispaniensi. partitione. 2. tit. 1. lege 2. & 3. Ratione verò probatur. Princeps is dicitur, qui rempublicam gubernat propter ipsius reipublicæ commodum &  vtilitatem: Contrà verò Tyrannus in  gubernatione, is diffinitur qui oblitus commodorum reipublicæ ad suum commodum   & vtilitatem gerit principatum. Ergo non erit  legitimus Rex qui sibi appropriat bona subditorum. Sed arguitur contra hoc fundamentum. Nam libro. 1. Reg. cap. 8. Præcepit Dominus Samueli, vt exponeret populo Israelitico volenti creare sibi Regem, ius Regis  eligendi. Illud autem ius est, quod vxores, filios  & filias, ciuium substantias, & fortunas eorum   conuerteret in proprium commodum ipsius  Regis. Respondeo primò: Regem illa omnia posse cum id expedierit bono publico. Respondetur secundò. In eo loco voluisse dominum  quodammodo auocare populum Israeliticum  à proposito creandi Regem  sibi, & idcirco exposuit illis Tyrannidem  Regiam, quam solebant, vt in plurimum Reges  exercere, erga ciues subiectos: & hoc appellauit ius Regis qui regnaturus erat super  eos. Ius inquam, quod sibi statuebant tyrannicè. Secundum fundamentum. Potestas ciuilis  ad gubernandam rempublicam habetur ex iure diuino naturali. Hoc asseritur in allegata  partitione Hispanici iuris. lege. 2. & 4. cum  sequentib. habetur etiam apud Aristotelem  1. Politic. cap. 25. Vide Victoriam nostrum  in relectio. de potestate ciuili. & Soto supra  quæst. 4. artic. 1. conclus. 2. Item reuocanda  sunt in memoriam, quæ nos supra diximus  quæst. 2. huius tractatus, dum ageremus de  seruitute naturali. Sed probatur ratione naturali. Respublica ciuilis non potest consistere in societate nisi sit potestas in illa superior apud vnum vel plures: sed homo  iure naturali est animal sociabile quòd in republica & societate degere debet, ergo eodem iure debet respublica eligere gubernatorem. Secundo probatur. Iure naturali diuino necessaria est potestas in republica ad  puniendos reos: sed talis potestas non potest  esse priuata singulorum, sed necessario debet esse publica, ergo. Minor probatur. Præcepto quinto Decalogi prohibetur hominis occisio autoritate priuata, nisi in sui defensionem vel proximi. Ad puniendum ergo reos necessaria est autoritas publica quæ   homicidas iudicet & puniat. Vltimo probatur. Multitudo sine ordine constare non potest, imo necesse est ibi ad sit perturbatio &   confusio. Respublica verò  quædam multitudo  est, ergo constare non potest sine ordine inferioris & superioris. Confirmatur  exemplis. Nam   in vniuerso toto diuersis rerum gradibus composito præest Deus tanquam Princeps &   Dux totius vniuersi. Item in Microcosmo  idest, minori mundo qui est homo, sunt diuersi gradus & ordines potentiarum quibus  omnibus perficitur ratio tanquam Dux quinimo inter angelos & inter beatos est ordo  inferioris & superioris. Ergo naturalis ratio  dictat in republica esse necessarium talem  ordinem. ¶ Contra fundamentum arguitur.  Respublica constituit sibi Regem in quem  transfert suam potestatem: aut si mauult plures optimates consules, in quos transfert suam   potestatem, ergo talis potestas iure humano habetur non diuino. Respondetur nego  consequentiam. Quoniam respublica tenetur creare vel vnum vel plures, qui eam gubernent, iure diuino naturali, non positiuo  gentium vel ciuili. Non itaque pendet ex  beneplacito reipublicæ creare ciuilem potestatem, sed iure naturæ tenetur. Cum autem creat talem gubernatorem vel gubernatores, transfert in illum vel illos suam potestatem. Quæ quidem potestas, cum in ipsa  republica existat diuino naturaliq́ue iure,  necesse est vt eodem iure sit in rege constituto. Neque enim fingere licet duas supremas potestates: alteram in Rege, alteram in  republica. Sed vna est tantùm, quam ipsa  respublica in Regem transtulit, propterea  quòd sic non solum melius gubernaretur,  imò aliter gubernari non posset, nec vera gubernatio esset.
  
 IAM vero latiùs dicendum est de peculiari quorundam dominio vniuersi. Nimirum de dominio Christi, & summi Pontificis, & Imperatoris. ¶ Et quidem quantum  ad Christi dominium attinet, quoniam variæ sunt opiniones, visum est pro vtraque parte argumenta proponere: deinde nostram  meditationem circa hanc controuersiam adiungere.
  
 DVbitatur ergo primò. An Christus  habuerit dominium temporale huius mundi. Pro parte affirmatiua videtur  esse Diuus Thomas in opusculo 20. de regimine principum. libro. 3. cap. 12. 13. & 14.   Vbi expressè ait, quòd Christus secundum   humanitatem fuit monarcha & habuit omnem potestatem in cælo & in terra: &  quod   eius monarchia successit Romanis, & excessit omnes monarchias ex triplici parte.  Scilicet ex dominij vniuersalitate, & ex annorum quantitate, & ex dignitate dominij.  Et ibidem dicit, capit. 13. quòd Augustus  Cæsar gerebat vices dominij Christi Domini post eius natiuitatem annos quatuor  decim. Et capit. 14. assignat Diuus Thomas rationes, quare Christus Dominus, cum   habuerit tale dominium, in tanta humilitate  & paupertate viuere elegerit. Ergo Diuus  Thomas planè sentit quod Christus non solum spirituale dominium, sed etiam temporale huius mundi habuerit. Confirmatur, quia in  3. par. quæst. 59. artic. 4. ad primum. ait, quod   iudiciaria potestas consequitur regiam dignitatem: Christus autem quanuis esset  Rex constitutus à Deo: non tamen in terris  viuens regnum terrenum administrare voluit. Similiter etiam iudiciariam potestatem    exercere noluit supra res temporales, qui venerat homines ad diuinas transferre. Hæc  Sanctus  Thomas videtur ergo expressè sentire, quòd  Christus fuerit verè Rex & dominus temporalis: quanuis noluerit vti illa potestate.  Deinde D. Tho. in eadem. 3. par. q. 13. arti. 2.  & ad 1. intendit tribuere animæ Christi omnem potestatem, quæ possibilis est dari creaturæ  absque implicatione contradictionis. Sed  quod Christus Dominus talem habuerit potestatem non implicat contradictionem, neque   est aliquod inconueniens. Ergo pertinet ad  dignitatem Christi, quod habeat tale dominium,  talemque potestatem. Confirmatur, quoniam   habere temporale dominium supra totum orbem, est quædam perfectio, quæ conuenire  potest creaturæ. Ergo non est deneganda  Christo domino. Antecedens  probatur. Quia  huiusmodi temporale dominium includit  potestatem ad gubernandos subditos, & ad  condendas leges, quibus homines abstrahuntur à malis & ad virtutis opera diriguntur. Per talem etiam potestatem redduntur  bonis præmia & malis supplicia: ergo conueniens est, quod Christus dominus talem habuerit potestatem.
  
 Secundo arguitur. Ex testimonijs Sacrarum literarum quæ plurima sunt, in quibus  videtur affirmari tale dominium &  regnum   attribuendum esse Christo. Verbi  gratia,  Psalm. 2.  "Postula à me, & dabo tibi gentes hæreditatem  tuam & possessionem tuam terminos terræ."   &  Psal. 71.  "Dominabitur à mari vsque ad mare, &  à flumine vsque ad terminos orbis terrarum." Et Zachariæ. 9.  "Ecce Rex tuus venit tibi, &  dominium eius à mari vsque ad mare." Et  Matth. 28.  "Data est mihi omnis potestas in  cælo & in terra." At verò, si non habet dominium  temporale, non est data ei omnis potestas  in terra. Et Ioan. 13.  "Sciens quia omnia dedit  ei pater in manus."  Lucæ. 10.  "Omnia mihi  tradita sunt à patre meo." Et ad Hebr. 1.  "Quem   constituit hæredem vniuersorum." Et Apocal. 1.  " Princeps regum terræ asseritur."  &  cap. 19. dicitur, quod habebat scriptum in vestimento & in  fœmore. Rex regum  & Dominus dominantium. Vbi significatur in eo quod dicitur in vestimento & in fœmore, quod regnum illius non   solùm competebat ei secundum  diuinitatem, sed  etiam  secundum  humanitatem: & quod non solum    erat spirituale dominium, sed etiam temporale.  Confirmatur, quoniam aliâs Christus non diceretur propriè Rex secundum quod homo, sed  solum metaphoricè: sicut dicitur pastor ouium.  Probatur sequela. Quoniam nomine Regis  intelligimus proprie  loquentes Regem temporalem qualis fuit Salomon: semperque in Sacris  literis quotiescumque  nomem Regis tribuitur homini, accipitur pro Rege temporali. Ergo præiudicamus dignitati Christi, si negemus esse  etiam Regem temporalem. ¶ Tertiò arguitur ratione. Quoniam omnes Theologi concedunt   quod Christus fuit dominus temporalis quantum   attinet ad necessitatem  &  ordinem  & sinem spiritualem propter quem Christus principaliter  venit, sed omnia temporalia facta sunt propter   finem hunc  spiritualem  & super naturalem: ergo  Christus dominabatur in omnibus temporalibus. Minor patet, quia totus ordo naturæ   est factus à Deo propter ordinem gratiæ. Confirmatur, ex doctrina S. Tho. 2. 2. q. 40. art. 2.   Vbi ait omnis persona vel ars, vel virtus, ad  quam pertinet finis, habet disponere de ijs  quæ sunt ad finem, vbi ponderandum est quod  dicit omnis persona ad quam pertinet finis.  Ergo cum Christus in qunatum homo sit persona ad quam pertinet finis: cum sit constitutus à   Deo rerum omnium dux iudex & Pontifex  habens plenam potestatem dirigendi homines in vltimum finem: sequitur, quod ipse sit dominus rerum omnium  temporalum, siquidem  omnes creatæ sunt à Deo propter finem vltimum. ¶ Quarto arguitur, ex D. Bernardo  lib. 3. de consideratione ad Eugenium  Papam, cui  dicit: "dispensatio tibi credita est, non data  possessio, non tu ille, de quo ait propheta,  Et erit omnis terra possessio eius: Christus  hic est, qui possessionem sibi vendicat, & iure creationis & merito redemptionis, &   dono patris." Vbi Diuus Bernardus tres titulos dominij amplissimi in Christo numerauit. Primus est creationis, de quo non  est nostra disputatio. Alter est titulus redemptionis: quem Abulensis super Matth.  cap. 25. q. 307.  confirmat ex illo ad Rom. 14.   "Mortuus est & resurrexit, vt viuorum  & mortuorum dominetur." Eo quod morte & resurrectione sua & mortuos & viuos redemit. Confirmatur, quia titulo redemptionis sumus serui Christi: at verò quicquid seruus acquirit    domino suo acquirit, vt habetur in. l. placet. ff. de  acquir. hæred. & l. etiam inuitis. de acquirendo rerum dominio. Ergo omnia nostra temporalia Christi sunt tanquam domini. Tertius titulus est ex dono patris qui in superioribus explicatus est, & confirmatus ex illo  Hebr. cap. 2.  "Quem constituit hæredem vniuersorum." Et Lucæ 11.  "Omnia mihi tradita sunt à Patre meo."
  
 Quinto arguitur. Omnes fere Theologi  concedunt Christum futurum regem omnium & dominum in æternitate, maximè   post diem iudicij: sed secundum  doctrinam Sancti Thomæ, omnia quæ Christus nunc habet & habiturus erat, habuit etiam in vtero  virginis, præter illa quæ repugnabant conditioni viatoris & mortalitati corporis, sed habere talem potestatem & tale dominium  non   repugnabat, ergo ex tunc habuit, quamuis noluerit habere vsum illius potestatis & dominij. Cui consonat illud ad Galat. cap. 4.  "Quanto tempore hæres paruulus est nihil differt  à seruo cum sit dominus omnium." Sic ergo  Christus Dominus potuit habere quidem  temporale dominium huius mundi, non tamen vsum: quia ita expediebat ad redemptionem humani generis, quod Christus se gereret vt pauper & humilis in terra dum mortalem vitam agebat. His & alijs rationibus  confirmant  hanc affirmatiuam partem ij quibus placet Christum habuisse temporale dominium & regnum huius seculi inquantum   homo: quia hoc ad dignitatem eius pertinere arbitrantur. Denique pro hac parte fit argumentum ex perfectissimo sacerdotio Christi, ad cuius perfectionem videtur pertinere potestas regia temporalis. Et probatur, quia  finis sacerdotij est superior quam potestatis  regiæ temporalis, ergo cùm in Christo fuerit perfectissimum Sacerdotium, necesse est,  quod habuerit in se omnem potestatem  temporalem  regnandi  &  dominandi. Quemadmodum   ad artificem artis architectonicæ pertinet principari & imperare inferioribus, & eos gubernare: vt attulimus ex S. Tho. sup. q. 40. art. 2.
  
 PRO altera vero parte sunt argumenta  magni momenti. Arguitur enim primo pro parte negatiua autoritatibus Sacrarum literarum &  Sanctorum patrum: deinde  argumentabimur rationibus Theologicis.
  
  Primò quidem se offert testimonium Ieremiæ c. 22. Vbi post regem Iechoniam nullum iam amplius regem de semine Dauid,  qui temporaliter regnaret, futurum esse prædicitur, his verbis. Hæc dicit Dominus. Scribe virum istum sterilem, qui in diebus suis  non prosperabitur, nec enim erit de semine  eius vir qui sedeat super solium Dauid &   potestatem habeat vltra in Iuda. Ergo Christus non fuit Rex temporalis huius mundi,  alioquin etiam esset rex temporalis super solium Dauid & super Iudam. Est aliud testimonium Ioannis 18. Vbi dixit Christus Pilato. "Regnum meum non est de hoc mundo, si ex hoc mundo esset regnum meum  ministri mei vtiq́ue decertarent, vt non traderer Iudæis. Nunc autem regnum meum  non est hinc." Nec valet respondere quòd  illud testimonium intelligendum est ita, quod   Christus non habuerit nec habere voluerit  vsum & exercitium regis temporalis. Hoc  enim constabat tunc Pilato, cum pauperem  vitam duceret Christus. Rogabat ergo Pilatus an haberet ius regni, vt Cæsari posset contradicere: cui respondit Christus, "regnum  meum non est de hoc mundo". Deinde quotienscunque in Sacris literis fit mentio de regno Christi semper adiungitur aliquid quo  intelligamus spiritualitatem regni illius &   æternitatem: non ergo temporaliter & seculariter regnandi in hoc seculo accepit potestatem Christus. Antecedens inductiuè patet.  Primò quidem Zachariæ. 9. dicitur, "Ecce  rex tuus venit tibi Iustus & Saluator ipse  pauper & ascendens super asinam." Vbi non  solum vsum regni, sed etiam dominium &   proprietatem rerum denegari videtur Christo. Item in eo quod dicit Iustus & Saluator:  satis explicatur spiritualitas regni Messiæ.  Præterea Psalmo. 2.  "Ego autem constitutus  sum rex ab eo super Sion montem sanctum   eius prædicans præceptum eius." Quibus verbis insinuatur qualitas regiæ potestatis Christi. Videlicet, ad prædicandum spirituale forum Dei. Similiter & illud Matth. 28.  "Data  est mihi omnis potestas in cælo & in terra."   Determinatur per illud quod sequitur, euntes ergo in mundum vniuersum prædicate  Euangelium omni creaturæ. Baptizantes eos,  &c. Vbi particula illa, ergo, denotat explicationem qualitatis regni & potestatis Christi: alioquin non esset consentanea illatio,  dum inferretur ex regno & potestate temporali, potestas prædicandi ac baptizandi  Apostolis collata. Item Luc. 19.  "Benedictus  qui venit Rex, Osanna." Id est salua nos. Vbi  salus spiritualis non temporale iudicium expectabatur à rege Christo. Præterea Ieremiæ 23.  "Regnauit rex &  sapiens erit & faciet  iudicium & iustitiam in terra." Sed vt intelligatur quale iudicium facturus erat in terra: subiungitur. In illa die saluabitur Iuda, &   Israel habitabit considenter, & hoc est nomen quod vocabunt eum Dominus iustus  noster. Quod testimonium non potest intelligi de salute temporali regni Iuda. Constat enim illud non fuisse reparatum per aduentum Christi. Amplius Isaiæ 9. Super solium Dauid, & super regnum eius sedebit in  æternum, vt confirmet & corroboret illud  amodo usque in sempiternum. Quæ sessio,  quæ confirmatio & corroboratio intelligi  non potest secularis & temporalis: sed omnino spiritualis. Similiter Psalm. 44. Intende prospere procede & regna, & statim ratio & modus regnandi describitur, dum inquit, propter veritatem &  mansuetudinem  &   iustitiam & deducet te mirabiliter dextera  tua. Vbi officium Christi in prædicatione veritatis, in exemplo mansuetudinis, in virtute  redemptionis, quæ nomine iustitiæ intelligenda est, describitur. Præterea quo modo  verificabitur quod inquit Paulus 2. Corint.  8. Qui cum diues esset pro nobis egenus factus est. Si Christus fuit dominus temporalis totius mundi? Non enim fuisset verè pauper nec egenus, sed ditissimus omnium hominum. Et denique quo modo verum erit: quod   vulpes foueas habent  & volucres cæli nidos:  filius autem hominis non habet vbi caput  suum reclinet? Habebat siquidem vitæ  temporalis  commoditates supra omnes Reges etiam si  nollet vti illis possessionibus.
  
 Iam vero si Sanctorum  Patrum  intelligentiam   sacrarum literarum requiramus, omnes illi videntur parti negatiuæ adhærere. Principio  D. August. lib. 17. de ciui. cap. 7. ait quod populi  Israel personam figuratè gerebat Saul, qui populus regnum fuerat amissurus, Christo Iesu  Domino nostro per nouum Testamentum, non    carnaliter sed spiritualiter regnaturo. Item  idem August. tractatu 115. super Ioannem   explicans illud Psalmi 2. Ego autem constitutus sum Rex ab eo super Sion montem Sanctum eius, inquit, Sion illa, & mons ille, non   sunt de hoc mundo. Quod est regum eius,  nisi credentes in eum? Et iterum dabo tibi  gentes hæreditatem tuam, quas possideas  ad earum salutem, & quæ tibi fructificent  spiritualia.
  
 Ambrosius etiam apertè lib. 3. in Lucam  cap. penulti. Negat regnum Christi fuisse temporale, quale fuit Dauid vel Roboam vel  Iechoniæ. Ait enim, Ipsum regem secundum   honorem seculi non accipimus Christum.  Quomodo ergo dictum est: de fructu ventris tui ponam super sedem tuam? Quomodo etiam dictum est, Dabit illi Dominus  Deus sedem Dauid patris eius & regnabit  in domo Iacob in æternum? Non seculari honore regnauit Christus. Et paulò post, exponens illud Psal. 88.  "Thronus eius sicut dies  cæli," inquit, non vtique hunc thronum Salomon sedit, non Roboam, non Iechonias. Et  denique ait, Qui dicit regnum meum non est  de hoc mundo: ostendit esse supra mundum.  Ita & regnum eius erat & non erat in seculo, sed supra seculum erat.
  
 Diuus Hieronymus lib. 4. super Ieremiam   cap. 22. explicans illud, "Scribe virum istum  sterilem", inter alia multa dicit, quod regnum  Christi non erat terrenum & breue, sed perpetuum & cæleste. Diuus etiam Gregorius  homil. 8. super euangelia, Non solum regnum  mundi, sed & dominium rerum habuisse  Christum  secundum  humanam naturam negat.  Ait enim non in parentum domo, sed in via  nascitur: vt profectò ostenderet, quia per humanitatem quam assumpserat quasi in alieno  nascebatur. Alienum non secundum potestatem dico, sed secundum nostram naturam. Nam  de potestate eius scriptum est, in propria venit. Athanasius præterea tom. 3. in oratione  de Sanctissima Deipara prope finem ait, "Rimantur hæretici & se se inuicem adhortantes, & affectuosè quærunt, an acceperit thronum Dauid patris sui, & regnauerit in domo  Iacob in æternum." Et paulò post. Ergo accipiens thronum Dauid, transtulit illum & dedit Sanctis Christianorum regibus, vt conuer    teret eos ad doimum Iacob: qua tradita in opprobrium & direptionem regnabit in Christianis in æternum. Siquidem genitus ex virgine, vt consummatis omnibus, quæ ad negotium mortis & crucis pertinebant, post resurrectionem ad suos dicebat, Data est mihi omnis potestas in cælo & in terra. Et quandoquidem ipse rex est, qui natus est ex virgine, idemq́ue ac dominus & Deus, ea propter & mater quæ eum genuit & regina &   domina & Deipara propriè  & verè censetur. Hæc Athanasius. Vbi considera, quomodo regnum Christi non temporale sed spirituale affirmet secundum humanitatem. At  vero dominij rationem vniuersalem diuinitati tribuit. Et propterea ipsam Dei genitricem reginam & dominam appellat. Constat autem, quod virgo mater non fuit temporaliter regina vel domina: sentit ergo Athanasius quod ex vnione hypostatica erat ille  homo Dominus  omnium. Chrysost. item homil. 6.  super. c. 2. Matth. sic ait, Quo nam pacto Magi ex stella illa Iudæorum regem illum esse didicerunt: cum certè  non istius regni iste sit rex, sed  vilem hanc prorsus vitam egit ac pauperem?  Basil. quoque quem refert D. Tho. in catena  aurea. Lucæ. c. 1. explicans illud: "regnabit in  domo Iacob", ait. Non in materiali sede Dauid Dominus sedebit, translato Iudaico regno ad Herodem, sed sedem appellat Dauid, in qua residet dominus, indissolubile regnum. Denique omnes patres antiqui explicantes illud Lucæ. 1. Dabit eit Dominus  sedem Dauid, vniuersi negant temporale regnum Christo competere: & omnino asserunt rationem regni Christi spiritualem &   æternam fuisse. ¶ Tertio loco rationibus agendum est, Prima itaque ratio & potissima mihi  est, quæ tali fundamento innititur. Quoniam   Christus Dominus assumpsit humanitatem talibus  conditionibus exornatam & affectam qualibus conueniebat exornari & affici ad finem intentum per incarnationis mysterium.  Finis autem fuit, vt Christus Dominus plenus gratiæ  & veritatis esset caput influens in membra   veritatem  &  gratiam. Et quidem  quod attinet ad veritatem, oportebat illum esse perfectissimum caput.  Et idcirco assumpsit animam  beatam  lumineque   gloriæ  illustratam, tam eximiè, vt in illo crescere non oporteret. Fuit itaque testis oculatus veritatis: & ad hoc venit in mundum vt testimonium perhiberet veritati & prædicaret  nobis forum Dei &  beneplacitum eius circa  media necessaria ad salutem hominum  à nobis credenda &  facienda. Deinde venit Christus vt exemplo suo nobis viam ad salutem  ostenderet, non solum necessariam, sed etiam  eius perfectionis quæ in consilio est semitam  demonstraret. Cùm igitur, qui venit facere  & docere, dixerit: Si vis perfectus esse, vade  & vende omnia quæ habes, & sequere me,  consequens est, quod Christus Dominus temporale dominium, aut regnum non assumpserit. Alioquin Euangelicam perfectionem  exemplo suo non docuisset. Confirmatur,  quoniam perfecta paupertas non solum consistit, imo non consistit in abdicando omnino  vsu rerum, sed consistit in abdicando dominio ipsarum, id quod religiosi faciunt: qui quidem, quamuis multis rebus vtantur, tamen nullius dominium  habent singuli. Ergo cùm ipse  Christus exemplum euangelicæ paupertatis  se ipsum proposuerit inconueniens videretur,  quod ipse secundum  humanitatem temporaliter rerum omnium  dominium  & regnum haberet,  quanuis paucis vteretur ad vitæ sustentationem. ¶ Secunda ratio est. Quamuis ex gloria  animæ Christi quasi naturaliter consequeretur corporis gloria, tamen immortalis Deus  assumpsit mortalem humanitatem, eo quod sic  expediebat, tum ad exemplum  patientiæ, tum  ad redemptionem humani generis per mortem   & crucem suam. Ita etiam fuit conuenientissimum,  vt dominus  & rex vniuersi assumeret naturam humanam absque dominio & regia potestate temporali huius mundi, quamuis hæc dignitas videretur ad decorem &  ornatum naturæ humanæ pertinere: nisi Christus venisset seipsum  totius perfectionis exemplum proponere. Cum   igitur ista carentia dominij & regni temporalis  non deroget plenitudini gratiæ  & veritatis  & adiuuet ad perfectionem exemplaris nobis  propositi ad imitandum, conuenientissimum est,  quod Christus qui aliâs secundum  diuinitatem  &   propter gratiam vnionis est vniuersorum  dominus,  sit verè  & propriè simul pauper in hoc temporali seculo, in quo exemplum discipulis dare venit. Huic doctrinæ  consonat quod Apostolus dicit, qui cum esset diues pro nobis  egenus factus est. Sic enim locutus esse videtur, ac si diceret, qui cum esset immortalis, pro nobis mortalis factus est, videlicet,  cum esset immortalis secundùm diuinitatem, factus est mortalis secundùm humanitatem. Sic etiam cum esset diues secundùm  diuinitatem & virtute vnionis, tamen simul  factus est verè pauper secundum  humanitatem.
  
 Tertia ratio. Christus nunquam vsus est illa potestate regia & dominatiua, ergo frustra assumpsisset talem potestatem, frustra  enim est potentia quæ in actum  non reducitur.  Quòd si quis respondeat, quod  etiam assumpsit  potentiam ridendi licet nunquam riserit: Contra est, quod potentia ridendi pertinet ad veritatem & integritatem humanæ naturæ, neque esset perfectus homo nisi omnes naturæ   humanæ proprias potentias haberet: noluit  autem ridere, quia venerat prædicare pœnitentiam, & beatitudinem lugentibus.
  
 Quarta ratio. Si Christus esset constitutus   Rex & iudex temporalis teneretur consequenter gubernare mundum in temporalibus  secundùm leges naturales & humanas, sed  nihil tale gessit, nec ministros creauit qui  ius dicerent, imò  tyrannidem permisit multorum  regum, ergo non habuit tale officium  & potestatem talem, alioqui non esset bonus rex temporalis & iudex. Confirmatur hæc ratio.  Christus Dominus  respondit cuidam dicenti sibi,  Dic fratri meo vt diuidat mecum  hæreditatem,{
         Lucæ. 10.        
}   Respondit, homo quis me constituit iudicem  super vos. Vbi Christus Dominus visus est negare se constitutum  iudicem  litium  temporalium, alioquin ad illum pertineret lites componere. Nec  valet dicere quod noluit vti illa potestate:  ipse enim non dixit, Nolo de vobis iudicare,  sed dixit, Quis me constituit iudicem super  vos? quasi negans se iudicem constitutum  super temporalia vt seculariter iudicaret.
  
 In hac controuersia viri doctissimi ac  pijssimi inter Theologos modernos & antiquiores diuisi sunt, quibusdam  illorum negantibus, quibusdam asserentibus Christum esse Regem  &  Dominum  &  iudicem  temporalium, quibusdam   verò  dicentibus  vtranque  opinionem esse probabilem. Sed alteram  probabiliorem, sunt etiam quialteram partem amplectentes, alteram erroris  vel temeritatis nota inurere audeant.
  
 PRO decisione huius controuersiæ  notandum est primò, quod in discursu huius disputationis noluimus distinguere triplicem  quæstionem, videlicet, An Christus fuerit  Rex temporalis, An fuerit Dominus temporalis, An fuerit iudex temporalis: quoniam  profectò quòd attinet ad præsentem difficultatem, eadem est ratio arbitrandi.
  
 Notandum est secundo, quod de Christo possumus loqui in hac disputatione dupliciter.  Vno modo inquantum est Deus. Altero modo inquantum est homo. Siquidem loquamur  de illo ratione personæ diuinæ, constat  secundum fidem catholicam  illum esse Regem  &  Dominum   & iudicem totius vniuersi & omnium quæ   sunt in illo. Etenim sicut filius Dei est verè   homo passibilis & mortalis: ita ille homo  est verè Deus & creator omnium, &  Dominus  &   Rex & iudex angelorum  &  hominum. Itaque  Christus non  solum  inquantum Deus: sed etiam  inquantum hic homo, est verè Rex &  Dominus   omnium. Nam dictio illa, inquantum, reduplicat  personæ rationem &  non  tantum  naturam  humanam. De hoc nulla est controuersia. Si autem loquamur de Christo secundum ea quæ sibi conueniunt ratione humanæ naturæ assumptæ:  adhuc distinguere debemus. Quædam enim  sunt propria &  communia omnibus hominibus, vt Verbi  gratia, esse risibilem, habere intellectum   & voluntatem: & similia. Quædam vero sunt  propria illius naturæ humanæ singularis.  Verbi  gratia. Quòd Christus conceptus de Spiritu  sancto & natus ex Maria Virgine fuerit, secundum  humanam  naturam sibi competit. Nunc igitur non loquimur priore modo de Christo  inquantum est homo: Sic enim quilibet homo  esset Rex &  Dominus, si particula, inquantum reduplicaret aut specificaret rationem  communem hominis. At verò si loquamur de Christo posteriori modo, inquantum homo est, ita vt dictio illa, inquantum, accipiatur specificatiuè:  hoc est designatiuè, scilicet, determinando  naturam  singularem vbi est illa proprietas. Vt  Verbi  gratia, si dicamus, Christum esse album, inquantum   est homo, designamus, albedinem subiectari  formaliter in eius humana natura. Sic ergo  nunc quærimus, An Christus secundum  quod homo, fuerit Rex temporalis  &  Dominus temporalis  vniuersi, vel alicuius regni, ita vt dominium   formaliter subiectaretur in natura eius humana. Hoc igitur modo loquentes, statuimus sequentes  conclusiones  attentione dignas.
  
   Prima conclusio. Christus non fuit Rex  temporalis specialiter Israelitici populi. Hanc  conclusionem pono contra Iudæos vel Iudaizantes, qui volunt Messiam iure hæreditario,  quia descenderet ex Dauid Rege futurum esse  legitimum  Regem  temporalem illius populi, &   quod peius est, temporaliter regnaturum. Et quidem quod iure hæreditario regnum Israel temporale obtineret nulla ratione aut testimonio confirmari potest, sed qua facilitate dicitur, eadem negari potest. Imo vero oppositum videtur esse certum, quoniam alias  Beata Virgo mater eius fuisset Regina illius  populi, siquidem Christus non alio titulo  temporali poterat regnum Israel hæreditare. Quanuis ergo quidam Theologi probabiliter opinentur Christum fuisse Regem  & dominum temporalem etiam illius populi, nemo tamen Theologi nomine dinus asserit hæreditario titulo regnum illud  obtinuisse: sed ex generali commissione Dei  & traditione potestatis regiæ  & dominatiuæ fuisse Regem & dominum affirmant.
  
 Secunda conclusio. Vtraque sententia videlicet affirmans vel negans Christum fuisse  Regem & dominum temporalem vniuersi secundùm quòd homo ex commissione & traditione Patris potest salua fide, sustineri, & absque periculo sanæ doctrinæ.  Probatur. Quoniam viri doctissimi & catholici vtranuis sententiam sequuntur. Partem quidem negatiuam nostris temporibus tenuit Magister Franciscus à Victoria,  vt patet in relectione prima de potestate ecclesiæ quæst. 5. numero. 15. & Soto libro. 4.  de iustitia & iure quæst. 4. art. 1. quos sequuti sunt multi alij. Partem vero affirmatiuam  tenet Burgensis super caput primum Matthæi. Quam etiam fuit secutus Magister Cano præceptor meus. Quam amplectuntur  multi alij nostris temporibus, &  quidam minus bene considerantes oppositam sententiam periculosam putant. Rationes verò  &   argumenta vtriusque factionis abundè satis  proposita sunt à nobis. Cæterùm vtraque  opinio competenter respondet argumentis  & testimonijs quæ pro altera afferuntur: vt  amplius in sequentibus patebit.
  
 Tertia conclusio. Mihi sanè probabilior  est absolutè loquendo & in sensu in quo diximus disputanda quæstio, pars negatiua.  Probatur. Quoniam rationes, quæ pro illa  fiunt non tam facilè soluuntur, quàm oppositæ. Et profectò magis consolatorium videtur & magis excitatiuum amoris, & magis  decens benignitatem & humanitatem Dei,  vt assumeret veram paupertatem simul cum   mortali natura, & non solum se gereret vt  pauper non vtens Regia potestate & temporali dominio, sed esset verè pauper: siquidem hoc possibile neque indecens sed  maximè decens ad finem humanæ redemptionis, & exemplum Euangelicæ perfectionis erat.
  
 Quarta conclusio. Christus secundùm  quòd homo habuit instrumentalem potestatem dominij vniuersalis circa omnia temporalia. Hæc conclusio non repugnat tertiæ. Quod sic explico. Decernunt Theologi humanitatem Christi potestatem habuisse instrumentalem ad facienda miracula  ad efficiendam gratiam iustificantem & ad  alios effectus supernaturales, respectu quorum solus Deus potest esse principalis causa efficiens. Ratio ergo quæ me mouet, vt  talem potestatem dominij asseram Christo  conuenire, non est quia non potuit habere  talem potestatem vt causa principalis & multo perfectiùs quam habent Reges terræ: sed  quia sic expediebat ad finem incarnationis  & Ecclesiæ  & regni spiritualis gubernationem. Cum enim finis gubernationis Regni  spiritualis sit simpliciter vltimus finis, necesse est, vt qui præest regno spirituali habeat potestatem supra temporalia inquantum opus fuerit ad finem spiritualem consequendum qui est vltimus simpliciter. Et  quia sæpe impediri vel molestari poterat  ecclesiastica gubernatio per temporalem potestatem: expediebat, vt ipse Christus haberet instrumentalem potestatem dominij fundatam tum in gratia vnionis, tum in ipso fine  aduentus Christi. Hanc  ministerialem  potestatem etiam tradidit vicario suo Summo Pontifici in terris ad huiusmodi impedimenta tollenda vel alia conuenientia exercenda ad  finem spiritualem & animarum salutem.  Hac potestate forte vsus est Christus quando misit dæmones in gregem porcorum  qui in mare sunt præcipitati. Hac etiam videtur vsus quando facto flagello de funiculo  eiecit cathedras vendentium  & mensas nummulariorum subuertit. Hac etiam vsus videtur Petrus quando verbo occidit Ananiam  &  Saphiram. Hac vtitur Summus  Pontifex quando circa  contractum matrimonialem irritandum vel ratum  faciendum leges condit. Quanuis enim iste  contractus, stando in solo iure naturæ ciuilibus legibus subijci poterat: tamen, quia iste  contractus inter baptizatos est sacramentum  nouæ legis, idcirco Summus Pontifex conditiones talibus contractibus  ratificandis vel irritandis sibi reseruat, & causas matrimoniales  facit ecclesiasticas. Imo vero in ordine ad  conscientias  fidelium circa contractum censuum  leges tulit, vt patet in Motu proprio Pij V.  Eadam potestate vtitur Summus  Pontifex, quando principem vel Regem hæreticum vel schismaticum punit temporaliter, priuando illum  etiam regno. Talem igitur potestatem tribùimus  Christo excellentiori modo vt capiti, quoniam eius humanitas etiam in vita mortali instrumentum coniunctum erat verbo diuino  per quod fiunt omnia quæ  conueniunt ad salutem hominum. Quanta verò sit differentia  inter potestatem principalem  & instrumentalem manifestum est. Quoniam potestas quæ se  habet vt causa principalis ad iudicandum  vel ad dominandum, est potestas ordinaria  ad quam pertinet in omni euentu exercere  officium iudicis aut domini. Potestas verò   instrumentalis exercetur in quibusdam casibus in ordine ad finem superiorem, neque proportionatum tali potestati. Quòd  si quis obijciat sic contra prædictam doctrinam. Sequeretur, quòd Christo Domino  inquantum est homo non competeret aliqua potestas etiam spiritualis tanquam causæ principali, sed solum tanquam instrumentali. Probatur sequela. Quoniam respectu finis supernaturalis solus Deus videtur esse principalis causa effectiua gratiæ  &   gloriæ. Respondetur, negando sequelam.  Et ratio est, quia quanuis in genere causæ   efficientis ad modum causæ physicæ solus  Deus dicatur & sit principalis causa gratiæ   & gloriæ: tamen in genere causæ moralis,  qualis est causa meritoria, Christus etiam  est causa principalis gratiæ. Sic ergo Christus habet potestatem iudiciariam ad iudicandum bonos & malos in ordine ad finem   spiritualem. Accepit enim à Patre hanc vniuersalem potestatem, iuxta illud Ioan. ca. 5.   Pater non iudicat quenquam, sed omne iudicium dedit filio, & potestatem dedit ei iudicium facere, quia filius hominis est. Hoc est  neminem iudicat Pater, nisi mediante iudicio filij hominis. Est itaque Christus Rex &   Dominus & gubernator & iudex inquantum homo vt causa principalis respectu spiritualium &  æternorum & vltimi finis. At  verò respectu temporalis & secularis gubernationis & potestatis & dominij sicut nec  vsum accepit vniuersalem, ita nec ius earum   rerum in se habere, idest, in sua humana natura, dignatus est, vt nos eius paupertate diuites efficeret. Hic modus noster dicendi  medius videtur esse inter duas opiniones  extremas. Neque enim omnino conceditur  Christo dominium temporale & seculare  vniuersi inquantum est homo, neque omnino negatur. Sed quodammodo conceditur: &  quodammodo negatur. Negatur quidem tale dominium & potestatem talem  esse in Christo formaliter tanquam in causa principali quatenus est homo, conceditur   autem instrumentale dominium, & instrumentalis potestas in illo quatenus homo  est: quia hoc expediebat ad finem Saluatoris  & iudicis mundi. Hac via forsan poterimus  conciliare oppositas sententias, & respondere argumentis quæ pro vtraque parte à principio proposita sunt. Et quoniam diximus,  vtranque opinionem esse probabilem, vtriusque   opinionis argumenta dissoluenda sunt.
  
 AD argumenta pro parte affirmatiua.  Ad primum argumentum pro parte  affirmatiua quod desumptum est ex autoritate & testimonijs Sancti  Thomae respondetur. Ad  primum quidem testimonium ex opusculo. 20. Fateor, quod Theologi Thomistæ  magnam occasionem habuerunt opinandi partem   affirmatiuam fuisse setentia  Diui  Thomae. Comparat   enim illic monarchiam Christi præcedentibus   monarchijs. Quarum prima fuit Assyriorum,  quæ durauit per 1240. annos, vt ait Aug. lib.  4. de Ciuit. Secunda fuit Medorum & Persarum: quæ perstitit annos 233. Tertia fuit  Græcorum, quæ cœpit in Alexandro & in  eo finita fuit duodecim annis. Quarta fuit    Romanorum notissima monarchia. Quintam   monarchiam ponit Diuus  Thomas fuisse Christi, qui post Resurrectionem suam dixit, "Data  est mihi omnis potestas,"  &c. ergo sicut illæ   quatuor fuere temporales & circa temporalem gubernationem, ita etiam oportet quod   Christi monarchia sit temporalis: & quod  in illo inquantum homo est, sit potestas gubernandi temporaliter res temporales huius seculi. Nihilominus Diuus  Thomas bonam habet intelligentiam nec repugnantem intentioni eius in illo opusculo, neque parti negatiuæ. Etenim monarchia Christi quanuis sit  vniuersalissima respectu omnium hominum, ita vt in cælo  & in terra, &  viuorum  & mortuorum dominetur: tamen eius dominium  & potestas non respiciebat per se secularem  gubernationem circa res temporales & lites  seculares huius seculi componendas. Dixi  quod non respiciebat per se huiusmodi res: intelligens quod  non respiciebat tanquam obiectum  neque primarium neque secundarium per se  loquendo: non tamen negandum est quod respiciat omnes actiones hominum quatenus  in illis est ratio boni vel mali in ordine ad  vltimum iudicium Christi ad reddendum  vnicuique secundùm opera eius in ordine  ad finem æternum bonum vel malum. Cæterùm quia monarchia Christi inquantum homo temporaliter cœpit in eius natiuitate &   temporaliter procedit in hoc seculo per vicarios illius summos Pontifices potest dici  temporalis. Peregrinatur enim Ecclesia temporaliter in hoc seculo: nec alia monarchia  est in mundo. Non autem est temporalis &   secularis monarchia quasi de rebus omnibus temporalibus & secularibus in hoc seculo componendis se se exerceat, & ad hoc officium respectum per se habeat. Fuit itaque  monarchia Christi alterius ordinis quam  aliorum principum præcedentium monarchiæ. Quoniam Christi monarchia ad æternam pacem & tranquillitatem dirigebatur:  aliorum vero principum monarchiæ ad temporalem pacem & temporalem reipublicæ   tranquillitatem respiciebant &  prouidebant:  imò ad suam vanam gloriam omnia referebant.  Et quod hæc ita se habeant, patet ex triplici excellentia monarchiæ Christi, scilicet, ex dominij vniuersalitate, ex annorum quantitate    seu potius æternitate, & ex dignitate dominij. Quia nimirum est spirituale & ad finem   spiritualem ordinatum. Quòd autem in illo  opusculo dicit Diuus  Thomas quòd Augustus Cæsar, nato Christo, fuit eius vices gerens dum  fecit, vt describeretur vniuersus orbis: hoc  magis fauet parti negatiuæ. Constat enim quod   Cæsar Augustus neque diuina reuelatione  neque ex commissione Christi nati tale edictum protulit. Sed potius, sicut ibidem dicit  Diuus  Thomas quemadmodum Caiphas prophetauit nesciens quid diceret, ita etiam Augustus nesciens quid faceret, significauit monarchiam Christi recens nati vniuersalem  futuram. Hoc autem non est esse propriè   substitutum  & vicarium monarchiæ Christi:  erat enim tyrannus Augustus. Sed sicut Caiphas non fuit propriè  & verè propheta, quanuis materialiter protulit prophetiam: ita Augustus potest dici vicarius & substitutus  Christi monarchæ, cui mundum adunabat  ignorans ipse quid faceret.
  
 Ad testimonium S. Thomæ ex 3. parte,  respondetur negando consequentiam. Sed  solum colligitur, quòd si Christus voluisset  temporaliter iudicare res humanas, potuisset quidem illud facere, si hoc expediret ad  finem iudiciariæ potestatis eius, quæ erat vniuersalior: sed quia non expediebat ad finem  illum, imo verò impediebat, propter rationem quam ibidem assignat Diuus  Thomas noluit  extendere vniuersalem illam &  iudiciariam   potestatem ad temporaliter iudicandum.  Cæterum cùm expedierit, non solum ipse  Christus, sed & vicarius eius in terris habet  talem potestatem plenissimam sed ministerialem, vt iam explicatum est à nobis. Sed  nota quod  Diuus  Thomas duo dicit illic. Alterum est  quod Christus constitutus est Rex à Deo. Alterum est quod habuit potestatem iudiciariam. Dico  ergo quod ratio Regis conuenit Christo primo  ex vnione hypostatica. Secundo ex commissione respectu spiritualium &  æternorum per  se & formaliter, consequenter verò  & ministerialiter respectu temporalium prout expediret ad finem spiritualem. Et hoc non  destruit veram paupertatem. Cæterum iudiciaria potestas quantum libet vniuersalis  etiam respectu temporalium non confert  dominium temporalium. ¶ Ad aliud testimonium ex quo desumebatur ratio ex verbis Diui Thomæ in. 3. parte, respondetur,  quod sicut gloria corporis Christi esset perfectio Christi, &  tamen noluit illam assumere  statim: quia hoc non expediebat ad finem  redemptoris, ita non assumpsit temporale  dominium formale rerum temporalium omnium; vt esset verè  & propriè pauper: vt merito & exemplo paupertatis suæ nos diuites  essemus in rebus spiritualibus dum paupertatem amplectimur. Cæterum accepit illam   potestatem ministerialem, sicut ad facienda   miracula. Ad confirmationem vltimam ex  dictis patet.
  
 Ad secundum argumentur respondetur,  quod omnia illa testimonia intelligenda sunt  de regno spirituali Christi, & de vniuersali  eius dominio in ordine ad finem spiritualem,  &  æternum regnum illius secundùm quod regnabit in æternum, quod consummabitur in  die iudicij. Tunc enim, vt inquit Apostolus  1. Corin. 15. & Hebr. 2.  "Omnia erunt subiecta sub pedibus eius": nunc autem necdum videmus omnia subiecta. Ad confirmationem   respondetur, quod si de proprietate huius nominis, Rex, agitur, non minus propriè dicitur Rex in spiritualibus regens &  gubernans   & imperans & præmians & puniens quam  in temporalibus. Cæterum etiam si nomem Regis frequentissime in sacris literis significet  potestatem respectu temporalis Regni huius seculi, tamen inde non sequitur, quod  regnum   spirituale non sit propriè regnum. Etenim  Rex, vt ait S. Tho. Psal. 2. dicitur, cui committitur vniuersalis gubernatio. Cum ergo non sit  commissa vniuersalis gubernatio circa temporalia, fuerit autem commissa circa spiritualia,  sequitur quod fuit constitutus  à Deo rex in spiritualibus tantum. Sed quia in spiritualibus nullus homo futurus erat Rex & dominus vniuersalis præter Christum, non mirum est, si  vt in plurimùm nomine Regis intelligantur   huius seculi principes. Sed illud speciale testimonium Matth. 28.  "Data est mihi omnis  potestas" specialiter explicandum est. Hieronymus illic ait, vt qui antea regnabat in cælo: per fidem credentium regnet in terris.  Ecce de spirituali regno intelligit. Item S.  Tho. 3. p. q. 13. art. 2. ad primum, sic ait. Dicitur autem sibi omnis potestas data, ratione    vnionis per quam  factum est, vt homo esset omnipotens. Ecce de qua potestate loquitur.
  
 Ad tertium argumentum & eius confirmationem negantur consequentiæ. Et est  instantia manifesta. Quoniam ars equestris  & ars nauigatiua versantur circa fines artium   frænefactiuæ  & nauifactiuæ: & tamen non  pertinet ad illas artes architectonicas ars faciendi frænum vel nauim: sed solum dirigere inferiores artes ad finem suum. Ad hunc  modum potestas Christi regia se habet vt  ars architectonica respectu aliorum principum terræ: dirigit enim eos ad finem beatitudinis prædicatione exemplo & redemptione, minatur etiam nisi obedierint, quòd  puniet in æternum. Non autem pertinet ad  potestatem Christi habere formaliter ius  ad gubernationem secularem instar aliorum principum terræ: & temporaliter se  huiusmodi se exercendi vel tale officium  respicere tanquam effectum sibi proportionatum & proprium. Sed per eminentiam  ad hoc potestatem habuit, vt cum opus fuisset illa vteretur.
  
 Ad quartum & quintum argumentum  respondetur, quòd verba Diui Bernardi &   assertum Theologorum optimè intelliguntur de dominio & regno Christi æterno.  Hoc enim quantum ad ius & potestatem  ab instanti incarnationis datum est Christo:  Quanuis manifestationem eius & exercitium plenum huiusmodi dominij & potestatis meruerit Christus per humilitatem  & passionem & mortem crucis, iuxta illud  Apostoli ad Philip. cap. 2.  "Humiliauit semetipsum Dominus noster Iesus Christus  factus obediens vsque ad mortem, mortem  autem crucis, propter quod & Deus exaltauit illum, & donauit illi nomem quod est super  omne nomem, vt in nomine Iesu omne genuflectatur, cælestium, terrestrium, & infernorum, & omnis lingua confiteatur quia  Dominus Iesus Christus in gloria est Dei  Patris." Ecce quomodo potestas & ius dominij iam ab incarnatione inerat Christo: &   nihilominus exercititum omnino plenum non   assumpsit vsque in diem iudicij: quamuis interim  paulatim & per incrementa vtatur suo dominio & Regia potestate. Temporalem vero potestatem  temporaliter  & seculariter gubernandi  &     temporaliter dominandi circa bona temporalia non est dignatus assumere, sicut neque exercere per suam humanam naturam  nisi in casibus particularibus quando expediret ad spiritualem gubernationem suæ superioris reipublicæ spiritualis. Quam potestatem etiam suo vicario in terris contulit.  Et per hoc patet ad alia testimonia.
  
 IAM verò, quoniam oppositam sententiam probabilem reputauimus, ad argumenta partis negatiuæ  respondere operæ pretium erit. Ad primum testimonium respondetur, quod probat neminem iure hæreditario se disse postea super regnum Iechoniæ:  non autem inde conuincitur, quod Christus vniuersali titulo ex commissione Patris  non habuerit Regiam potestatem temporalem super omnem gentem & regnum.
  
 Ad alterum testimonium ex cap. Ioan.  ca. 18. respondetur illud esse intelligendum  quantum ad exercitium Regiæ potestatis  in hoc mundo: nunquam enim illam exercere intendebat. Et hoc sufficiebat ad pacandum animum Pilati qui zelabat Cæsaris potestatem. Ac si diceret Christus, "Regnum  meum non est de hoc mundo sicut tu existimas, vel interrogas."
  
 Ad alia vero testimonia respondetur,  quòd quanuis in illis asseratur spiritualitas  Regni Christi, non tamen negatur temporalis potestas temporaliter regnandi & dominandi: quanuis non esset regnaturus nec  dominaturus.
  
 Ad Sanctorum Patrum testimonia respondetur, quòd quanuis illa multum videantur fauere parti negatiuæ, tamen non  conuincunt quòd Christus non habuerit talem potestatem: sed quòd illa vsus non fuerit. Ad primam rationem quæ facta est pro  parte negatiua, respondetur, quod tenentes partem affirmatiuam, aiunt quòd illa conuenientia ad finem incarnationis etiam consequuntur ex eo quòd Christus non fuerit vsus  illa potestate Regia & iure dominandi.
  
 Ad secundam rationem respondetur quod   Christus dominus sufficientissimum exemplum dedit paupertatis, dum noluit vti potestate dominandi quam habebat. Vitium  enim aut virtus circa diuitias non in illarum  dominio, sed in illarum vsu consistit. Sed    quia rerum dominium solicitudinis nimiæ   imperfectis hominibus causa est. Idcircò   consilium est euangelicum renuntiare omnibus quæ possidemus homines non solùm  quantum ad vsum, sed etiam quantùm ad  dominium. Cæterum episcopi sunt in statu  perfectiori, quàm religiosi, & tamen dominium habent rerum temporalium: imo probabilis sententia est, quòd quando religiosus assumitur ad episcopatum efficitur dominus rerum temporalium: & non solùm  est dispensator, vt tenet Diuus Thomas 2. 2.  quæstione. 175. artic. 8. Christus autem nulla ratione periclitabatur ex eo quod haberet dominium rerum temporalium: sed potius hoc pertinebat ad ornatum & dignitatem ipsius inquantum homo: & idcirco  exemplum paupertatis dedit in abstinendo ab vsu, non in carendo potestate & iure dominij.
  
 Ad tertiam rationem respondetur, quòd  sicut Christus Dominus habebat omnem  scientiam & artem practicam, & tamen  non vtebatur omni habitu practico, pingendo vel fabricando aliquid, & tamen illi habitus non reputabantur superflui, quia pertinebant ad ornatum animæ  & dignitatem  eius, eo quod non decebat, quod aliquis  homo posset aliquid operari, quod non posset Christus: ita etiam non decebat vt aliquis homo haberet potestatem & dominium alicuius rei, qualem potestatem non  haberet Christus. Verum est tamen, quòd  tenentes partem negatiuam dicemus sufficere, quod Christus haberet potestatem &   rationem dominij instrumentalem, vt iam  explicatum est. Etenim nemo concedet,  quòd si vir habet potestatem & dominium  circa corpus vxoris, quòd Christus inquantum homo haberet similem potestatem  formalem.
  
 Ad quartam &  vltimam rationem responderi potest, quod quemadmodum ipse Deus,  cum sit rerum omnium dominus, permittit tamen multam tyrannidem & plurimas  iniustitias propter maius bonum: ita etiam Christus intelligens & videns voluntatem Dei,  permisit & permittit principum terræ  iniquam   gubernationem & tyrannidem prout ipse  Pater vult, quod permittat, donec veniat dies    iudicij, vbi erit iudex bonorum &  malorum,  & deinceps in æternum omnibus dominabitur: tribuens vnicuique secundùm opera  eius, vt in omnibus glorificetur Deus per lesum Christum; cui est gloria & imperium  in sempiterna secula, Amen.
  
 DVbitatur secundò, Vtrùm Summus  Pontifex habeat dominium temporale supra totum orbem. Arguitur primò   pro parte affirmatiua. Probabile est vt diximus, quòd Christus Dominus habuit tale  dominium, ergo & quòd Summus Pontifex. Probatur consequentia, quia Christus  Dominus tribuit Petro tanquam suo vicario potestatem, quam ipse habuit ad pascendas oues, quas commisit Petro & successoribus eius. Et confirmatur ex illo Ioann. 20.   quod dixit Dominus post resurrectionem  suam Apostolis, "Pax vobis, sicut misit me  Pater, & ego mitto vos." Sed Pater ipsum  Christum misit cum potestate dominij temporalis supra totum orbem, ergo Christus  eadem potestate misit Apostolos, maximè   Petrum: & per consequens Summum Pontificem Petri successorem & Vicarium ipsius Christi.
  
 Arguitur secundo. Nam sicut habetur ex  Innocentio III. in cap. solitæ. de maioritate & obedientia.  "Tanta est inter sacerdotalem & regiam dignitatem differentia, quanta est inter Solem & Lunam." Sacerdotalis  itaque dignitas comparatur Soli: Regia vero Lunæ: sed Sol præest omnibus corporalibus, ergo & Pontificia dignitas omnibus  secularibus, & per consequens Summus Pontifex est dominus temporalis. Confirmatur  primò. Nam sæpe habetur in iure quod Regia potestas est subiecta Pontificiæ, & hoc  etiam habetur in eod. cap. solitæ. Et. d. 10. Decreti per plura capita. Vide præsertim cap.  lege Imperatoris. & cap. constitutiones. &   cap. suscipitis. &. d. 96. etiam multa capita. Præsertim cap. si Imperator. cum quatuor cap.  sequent. Confirmatur secundo ex Bonif. 8.  In extrauag. vnam sanctam Ecclesiam. de  maiorit. & obedien. vbi definitur quod omnes  Christi fideles de necessitate salutis sunt subiecti Romano Pontifici. Et insuper ait, Vtrunque gladium & materiale & spirituale esse  in potestate Ecclesiæ. Item etiam D. Tho.    in fine lib. 2. Sententiarum, in expositione  literæ Magistri in solutione ad quartum, inquit, quòd Summus Pontifex qui est vicarius Christi ex eius traditione vtriusque potestatis tenet apicem.
  
 Arguitur tertiò. Nam Summus Pontifex   imperat omnibus alijs potestatibus temporalibus, ergo habet dominium supra illas.  Consequentia videtur bona, & antecedens  patet. Tum ex testimonijs adductis in secundo argumento cum suis confirmationibus.  Tum etiam quia Summus Pontifex habet  potestatem quæ respicit finem principalem,  scilicet, spiritualem ad quem omnia temporalia ordinantur. In omnibus autem artibus  & potestatibus ordinatis hoc videmus, quod   illa quæ respicit finem principalem imperat alijs quæ sunt ad finem. Sicut militaris  frænefactiuæ  & potestas Ducis exercitus  potestati aliorum ministrorum inferiorum.  Et hoc etiam docet Arist. 8. Ethicor. cap. 2.   Confirmatur. Quoniam quando alicui committitur aliqua potestas. Datur etiam ei autoritas supra omnia illa quæ sunt necessaria  ad illum finem consequendum, ad quem  datur talis potestas. Ad finem autem spiritualem nempe ad salutem animarum ad  quam data est potestas Summo Pontifici,  necessarium est quòd habeat potestatem supra omnes potestates inferiores, aliàs enim  non posset eos compellere in ordine ad dictum finem spiritualem, quando id expedierit, ergo habet talem potestatem.
  
 Quartò. Synagoga habuit dominium  temporale supra totum orbem, ergo ipsum  habet Ecclesia & Summus Pontifex. Consequentia videtur bona. Nam Ecclesia &   Summus Pontifex maiorem habet & præstantiorem potestatem quam Synagoga &   illius Summus sacerdos. Antecedens autem  probatur ex cap. 1. Threnor. vbi Synagoga  dicitur domina gentium & Princeps prouinciarum. In contrarium est quòd licet demus quod Christus habuerit dominium temporale supra totum orbem, non  tamen est vsus illa  potestate, vt patet ex dubio præcedenti, ergo  frustra tribuitur Vicario eius. Quidam ex Iuristis tenent Summum Pontificem esse dominum totius orbis etiam in temporalibus. Hanc   sententiam tenuit Innocentius &  Hostiensis     super cap. quod super his. de voto & voti redemptione. Item etiam Panorm. & Archidiaconus. Item etiam gloss. super extrauagantem citatam Bonifacij VIII. Eosdem  sequuntur aliqui ex Summistis. Hanc sententiam tenet Summa Angelica in verbo  infidelitas, Et eandem videtur sequi Syluester in eodem verbo infidelitas quæst. 7. &   in verbo Papa quæst. 7. 10. & 11. & in verbo  legitimus quæst. 4. Eandem sententiam tenuit D. Antoninus in. 3. par. quæst. 8. cap. 5.   & alij etiam quos citant prædicti Doctores.  Theologi autem communiter tenent sententiam oppositam. Quorum aliquos infra  citabimus.
  
 PRO solutione aduertendum est primò, quòd in præsenti tantum quærimus  de dominio temporali. Nam de potestate  spirituali quantum habeat diximus latissimè in nostris commentarijs supra quæst. 1.  art. 10. & quæst. 10. super art. 8. Et in 4. in materia de clauibus solet tractari de hac potestate. Secundò est aduertendum, quod Summum Pontificem habere dominium temporale supra totum orbem, potest intelligi  dupliciter. Vno modo directè  & per se in  ordine ad finem temporalem. Alio modo  indirectè  & veluti per accidens in ordine  ad finem spiritualem.
  
 Sit prima conclusio. Loquendo per se &   directè in ordine ad finem temporalem,  non habet Summus Pontifex dominium  temporale supra totum orbem. Istam sententiam tenent Cardinalis à Turrecremata  lib. 2. summ. de ecclesia cap. 113. cum tribus sequentibus, vbi dicit plura quæ pertinent ad hanc difficultatem. Eandem tenet  Caietanus infra in quæst. 66. super art. 8.  &   colligitur etiam ex doctrina Diui Thomæ   ibidem in solutione ad secundum. Magister  Franciscus à Victoria tenet eandem sententiam in Relectione. 1. de potestate ecclesiæ,  maximè num. 8. quæst. 5. Vide ibidem à numer. 1. vsque ad 14. inclusiuè. Vide eundem  in Relectione. 1. de Indis num. 27. Et Magister Fr. Dominicus Soto tenet eam lib. 4.  de Iustitia & iure quæst. 4. art. 1. Et probatur primo ista sententia. Nam non est censendus habere per se directè Summus Pontifex ea, quæ Christus inter dixit omnibus    Apostolis. Sed dominium temporale in ordine ad finem temporalem interdixit Christus omnibus Apostolis, ergo non competit vicario Christi. Maior videtur nota: nam  Christus potestatem quam dedit Summo  Pontifici, contulit in beato Petro. Et minor  probatur ex illo Matth. 20.  "Scitis quia Principes gentium dominantur eorum, & qui  maiores sunt potestatem exercent inter eos:  non ita erit inter vos. Sed quicunque voluerit inter vos maior fieri, sit vester minister,  & quicunque voluerit inter vos primus esse erit vester seruus: sicut filius hominis non  venit ministrari, sed ministrare, & dare animam suam", &c. Idem habetur Lucæ. 22.   Secundò probatur ex D. Bernardo in lib. 2.  de consideratione ad Eugenium Papam, vbi  loquens cum eodem Pontifice inquit, "Quid  tibi amplius dimisit Sanctus Apostolus,  Quod habeo inquit, tibi do. Quid illud?  Vnum scio non est aurum neque argentum,  Cùm ipse dicat: argentum & aurum non est  mihi." Et infra. "Neque enim ille Sanctus Petrus tibi dare, quod non habuit, potuit." Quod  habuit dedit, solicitudinem super ecclesiam,  nunquid dominationem? Tertiò probatur  ex pluribus iuribus: quæ habentur in Decreto dist. 10. Præsertim cap. quoniam. vbi Cyprianus Pontifex inquit, Iuliano Imperatori. Quòd mediator Dei & hominum Christus Iesus. Sicut discreuit vtranque potestatem, & Pontificiam & Imperatoriam, vt  Christiani Imperatores pro vita æterna Pontificibus indigerent, & Pontifices pro cursu temporalium tantummodo rerum, imperialibus legibus vterentur. Ecce constituuntur diuersæ potestates & Pontificia &   Imperialis. Ita vt neque Imperialis possit  quæ Pontificis sunt: neque èconuerso. Vide  in dist. 96. cap. cum ad verum. vbi Nicolaus  Pontifex statuit, ne Imperator iura Pontificia neque Pontifex iura Imperatoria vsurpet: & notandum maximè est verbum vsurpet. Vide in Decretalibus in titulo, Qui filij  sint legitimi. cap. causam. quod est Alexandri III. & ibi decernitur, quod de causa ciuili  inter laicos non cognoscit ecclesia. Vide in  titul. de appellationibus, cap. si duobus. vbi  idem Pontifex in. §. denique. inquit, quod à   ciuili iudice, qui non est de temporali iurisdictione Ecclesiæ, non appellatur ad Papam.  Si autem summus Pontifex haberet prædictum dominium temporale supra totum orbem in rei veritate posset intromittere se in  ea quæ sunt Imperatoris, & cognoscere de  causa ciuili inter laicos: posset insuper appellari ad ipsum à ciuili iudice: quorum tamen oppositum decernitur in prædictis capitibus. Quartò probatur. Nam si Summus  Pontifex haberet prædictum dominium, illud haberet iure diuino. Sed hoc non, ergo  &c. Maior patet. Nam non habet iure naturali aut humano, vt constat. Minor verò probatur. Nam si iure diuino id haberet, constaret ex Sacris literis, aut ex traditione. Ex sacris autem literis id non colligitur: quin potius oppositum: vt constat ex autoritatibus,  quæ adduximus in primo argumento pro  ista conclusione. Ex traditione autem non habetur. Nam in ecclesia non est talis traditio.  Aduertendum tamen circa hanc conclusionem, quòd non modo Summus Pontifex  non habet dominium temporale supra totum orbem in ordine ad finem temporalem:  verùm etiam neque habet dominium aliquod temporale directè ex traditione Christi. Habet tamen verum dominium temporale directè super ea bona temporalia, quæ   contulerunt Ecclesiæ Principes Christiani,  vt Constantinus & alij. Quòd autem ex traditione Christi non habeat huiusmodi dominium, probant argumenta facta. Quod  vero illud habeat super bona temporalia  collata Ecclesiæ  à Principibus Christianis,  patet. Nam donatio facta à Principibus Christianis fuit vera donatio conferens verum dominium temporale ipsi Ecclesiæ, etiam in  ordine ad finem temporalem. Et hoc patet  in Constantini Imperatoris donatione facta Syluestro Pontifici. De qua habetur in  cap. Constantinus. 96. dist. & in cap. futuram.  12. quæst. 1. Et idem patet in donationibus  aliorum Principum factis Ecclesiæ. Et hinc  sumitur quintum argumentum pro nostra  conclusione. Nam si summus Pontifex haberet dominium vniuersale supra totum orbem, de quo loquuti sumus in prima conclusione, sequeretur: quòd donatio facta Ecclesiæ per Principes non esset vera donatio,  sed restitutio. Consequens tamen est falsum    ergo. Sextò probatur eadem conclusio. Nam   ex opposita sententia sequeretur quod Summus  Pontifex esset vniuersalis Rex & Imperator totius orbis. Consequens tamen est falsum, ergo. Sequela videtur manifesta. Nam  habere prædictum dominium proprium est  Regis seu Imperatoris vniuersalis. Minor  verò probatur. Nam hoc est inauditum in  ecclesia. Imo & Christus Dominus id videtur prohibuisse locis citatis Matth. 20. & Lucæ 22. Et rursus in cap. cum ad verum citato. dist. 96. Disponitur ne Pontifex iura aut  nomen Imperatoris sibi vsurper. Id ipsum  colligitur ex cap. citato. Quoniam dist. 10.   Septimò probatur. Ex opposita sententia  etiam   sequeretur, quòd Summus Pontifex posset  pro sua voluntate in ordine ad finem temporalem statuere leges in vniuerso orbe: posset etiam pro suo libito abrogare omnium  aliorum Principum leges. Hoc autem est  falsum & contra communem sententiam.  Vltimò probatur eadem conclusio. Nam si  Summus Pontifex haberet dominium temporale directè in ordine ad finem temporalem supra totum orbem, sequeretur, quòd  etiam quilibet Episcopus haberet idem dominium in sua diœcesi. Consequens est falsum, ergo. Minor patet ex communi sententia, nullus enim illud concedit. Sequela tamen probatur. Nam tantam potestatem proportionabiliter habet quilibet Episcopus in  suo episcopatu iure diuino: quantam habet  Summus Pontifex in tota Ecclesia, quanuis  habeat illam subordinatam Pontifici.
  
 Secunda conclusio. Summus Pontifex  habet dominium temporale instrumentale & indirectè supra totum orbem videlicet  in ordine ad finem spiritualem. Hanc conclusionem tenent Doctores citati pro præcedenti conclusione: quanuis illi non vtantur illa voce, instrumentale, quæ dictio nobis placet: quia verè exprimit rationem dominandi non esse formalem vt in causa principali respectu temporalium. Hanc probant   argumenta facta à principio si quid probant.  Et vlterius probatur primo. Nam vt constat   ex pluribus capitibus iuris in ordine ad finem   spiritualem potest Summus Pontifex antiquos Reges & Imperatores deponere, &   nouos constituere, ergo. Consequentia videtur bona. Et antecedens patet. Nam Zacharias Romanus Pontifex Regem Francorum, eo quòd tantæ potestati esset inutilis à Regno deposuit: & Pipinum qui fuit  Caroli Magni Imperatoris pater in eius locum substituit, & omnes Francigenas à iuramento fidelitatis absoluit. Vt habetur in  capit. alius. 15. quæst. 6. Præterea Innocentius Quartus, Regi Portugaliæ qui prodigus & dilapidator erat, & ecclesias, monasteria pia loca, & personas ecclesiasticas, viduas, pupillos & orphanos grauabat, & grauari sinebat, dedisse adiutorem, & illi administrationem Regni interdixisse, legitur. Vt  patet ex capit. grandi. de supplenda negligentia prælatorum. libro. 6. Præterea Summus Pontifex Imperium Romanum à Græcis transtulit in Romanos: & ius ac potestatem eligendi Imperatorem certis Principibus contulit. Vt patet in capit. venerabilem.  de electione, & electi potestate. De qua vide Syluestrum in verbo, electio. quæst. 4.  & 5. Multò magis verificatur conclusio, si  Reges seculares sunt hæretici vel schismatici. Secundò probatur. Nam ea quæ sunt necessaria ad exercendum officium commissum, simul committuntur & conferuntur  cum ipsomet officio, sed ad exercendam  spiritualem potestatem datam Summo Pontifici vt Christi vicario necessarium est, quod   habeat prædictum dominium supra totum  orbem, ergo. Maior habetur ex capit. 1. de  officio & potestate iudicis delegati. Et minor probatur. Nam si non haberet prædictum dominium, non posset impedientibus suam potestatem & iurisdictionem resistere per bellum, nec posset etiam contradicentes temporaliter punire. Quod tamen  est falsum imo & contra fidem. Probatur,  constat enim ex multis iuribus, quòd potest  Summus Pontifex statuere leges circa temporalia:  & similiter leges ciuiles aliorum Principum abrogare, quando viderit id expedire, in ordine ad spirituale bonum Ecclesiæ   & fidelium. Et hoc etiam patet, ex ipsomet  vsu antiquæ Ecclesiæ, ergo. Plura alia argumenta pro hac conclusione vide apud Cardinalem à Turrecremata lib. 1. Summæ de  ecclesia. capit. 90. Vbi agit de eminentia potestatis spiritualis supra secularem. Et in libr. 2.    cap. 114. Vbi tractat qualiter Romano Pontifici iure sui principatus competat habere  iurisdictionem temporalem in toto orbe  Christiano. Denique tam in eodem capit.  114. quam in præcedenti, & duobus sequentibus multa reperientur egregia, quæ conducunt ad prædictas conclusiones probandas. ¶ Ad omnia argumenta respondetur, quod   probant secundam conclusionem. Quatenus autem militant contra primam: respondetur ad primum argumentum. Primò dicitur quòd adhuc est in opinione, An Christus dominus habuerit dominium temporale supra totum orbem, vt constat ex dictis dubio præcedenti. Veruntamen concesso antecedenti: negatur consequentia. Vt enim diximus in superioribus. quæst. 1. super arti. 10.  & quæst. 10. super art. 8. Non omnem potestatem quam Christus habuit, etiam inquantum homo communicauit Summo Pontifici. Nam potestatem excellentiæ, quam habuit in sacramentis non communicauit Summo Pontifici. Vt docet Diuus Tho. 3. parte  quæst. 64. artic. 4. ad primum. licet potuisset  communicare si voluisset: vt docet Diuus  Thomas in eodem articulo. Vide de hac re  Magistrum Soto in. 4. dist. 1 quæst. 5. artic. 4.  dubio vltimo.  ¶ Ad confirmationem dicitur quòd Pater misit filium non ad exequendum dominium temporale, sed spirituale.  Et ita misit Christus suos Apostolos. Et sic  possunt verificari verba illa Ioan. 20. Etiam  si non contulerit dominium temporale suis  Apostolis. Præterea dicimus, quòd si illa auctoritas aliquid probaret, non tantum conuinceret Beatum Petrum habuisse dominium  temporale supra totum orbem, verùm etiam   & reliquos Apostolos, quod tamen falsissimum est.
  
 Ad secundum argumentum, cum suis confirmationibus dicendum, quod omnia illa iura  loquuntur de potestate, & dominio in ordine ad spiritualia cum opus fuerit illam exercere: vt patet manifestè intuenti ipsa iura. Et  ita in illo capit. solito. ad probandam potestatem Summi Pontificis, adijcitur illud Ioannis 20. "Pasce oues meas." Et illud etiam  Matthæi 16.  "Quodcunque ligaueris super  terram,"  &c. Quæ quidem loca loquuntur  de potestate spirituali in ordine ad finem    spiritualem. Eodem modo intelligendus est  Diuus Thomas, & quòd hoc modo intelligatur, manifestè colligitur ex verbis paulò   ante præcedentibus. Inquit enim quòd secularis potestas est sub spirituali, inquantum est  à Deo subiecta, scilicet, In his quæ ad salutem animæ pertinent.
  
 Ad tertium. Cum sua confirmatione satis patet per præcedentia. Ad quartum argumentum, antecedens negatur ad probationem dicitur, quod synagoga dicitur domina gentium & Princeps prouinciarum: quia aliquæ gentes & prouinciæ erant illis subiectæ   licet non omnes. Præterea dicebatur Princeps & domina gentium propter religionis & legis nobilitatem supra omnes leges  & religiones omnium nationum. Et hæc dicta sufficiant de temporali potestate Summi Pontificis. Neque enim sedes Apostolica indiget nostro mendacio: quæ vera &   propria potestate abundat ad omnia quæ ad  spiritualem finem necessaria sunt. Nam qui  volunt assentatione quadam Summis Pontificibus dominium temporale directè  & formaliter tribuere supra totum orbem: odiosam regibus terræ fidelibus & infidelibus sedem Apostolicam efficiunt.
  
 DVbitatur tertio. Vtrùm Imperator habeat dominium temporale supra totum orbem. ¶ Primo arguitur pro parte  affirmatiua. Nam in spiritualibus est vnus  Summus Pontifex qui præ est toti Ecclesiæ,  ergo in temporalibus debet esse vnus Imperator, qui præ sit toti orbi. Antecedens secundum fidem tenendum est, vt constat ex  his quæ  diximus supra quæstione. 1. artic. 10.   Consequentia autem videtur tenere ex paritate rationis.
  
 Secundo arguitur. Octauianus Augustus  Cæsar, qui præerat Imperio Romano quando natus est Christus, habuit dominium temporale supra totum orbem, ergo &c. Consequentia videtur nota: nam cæteri Imperatores maximè Christiani non debent esse deterioris conditionis quàm Augustus, qui erat  Gentilis. Antecedens autem probatur primo,  ex illo Lucæ 2.  "Exijt edictum à Cæsare Augusto, vt describeretur vniuersus orbis." Secundo probatur ex D. Tho. in illo opuscul.  20. de regimine Principum lib. 3. ca. 13. Vbi    inquit, quod Christus verus erat mundi Dominus, & Monarcha cuius vices gerebat  Augustus, licet non intelligeret, ergo si Christus Dominus habuit dominium temporale totius vniuersi, ita & Augustus eius vices  gerens. Confirmatur. Nam Tyberius Cæsar qui Augusto successit, qui quidem præerat Imperio Romano quando Christus  passus est, etiam habuit dominium temporale supra totum orbem: siquidem habuit  dominium supra Iudæos, vt patet ex eo quod   dixit Dominus Matth. 22. & Lucæ 20.  "Reddite quæ sunt Cæsaris Cæsari, & quæ sunt  Dei Deo."
  
 Tertiò arguitur, ex Diuo Hieronymo  in Epistola ad Rusticum monachum, de  viuendi forma. Et referuntur eius verba. 7.  quæstione. 1. capit. in apibus. Vbi inquit,  quòd in apibus vnus dux est, grues vnam  sequuntur ordine literato, vnus & imperator. Confirmatur, ex l. precatio. ff. ad legem  Rhodiam, vbi habetur, quòd Antoninus  Imperator dixit, "Ego mundi dominus sum."
  
 Quartò. Adam fuit vniuersalis dominus totius vniuersi, quod quidem videtur  colligi ex illo Genesis. 1. "Faciamus hominem ad imaginem, & similitudinem nostram. Vt præsit piscibus maris & volatilibus cæli." Et infra, "Crescite & multiplicamini & replete terram, & subijcite eam." Et  similiter videtur dicendum de Noe: & hoc  apparet colligi ex capit. 8. Genes. Vbi habetur quòd dixit Dominus Noe & filijs eius.  "Ingredimini super terram. Crescite & multiplicamini super eam." Illis autem alij successerunt, ergo maximè Romani Imperatores, & per consequens habent dominium  vniuersale totius orbis.
  
 Quintò. Optimus modus gubernandi  est per monarchiam vniuersalem, ergo eam  instituit dominus. Et per consequens eam  habet Imperator. Nam videtur quòd non  possit alius excogitari vniuersalior rex. Antecedens videtur Aristotel. 3. Politicorum.   Et id docet expressè Diuus Thomas in opusculo citato de regimine principum. lib.  & capit. 2. Consequentia autem probatur.  "Nam Deus qui omnia in sapientia facit", vt  habetur Psalmo 103. Optimum modum  gubernandi instituisse censendus est.
  
   Vltimò arguitur. Nam Imperator communiter appellatur orbis dominus. Et ita in  cap. futuram, 1. 2. quæst. 1. dicitur quod Imperatores Romani tenebant totius orbis monarchiam, ergo. &c.
  
 In contrarium est lex cunctos populos.  C. de summa Trinitate, & fide Catholica.  Vbi limites Romani Imperatoris circunscribuntur, cum dicitur à Romano Imperatore  cunctos populos, quos clementiæ nostræ regit Imperium.
  
 De hac difficultate agit Magister à Victoria in relectione de Indis nu. 24. & 25. &   Magister Soto lib. 4. de Iustitia & iure. q. 4.  arti. 2. Qui pro  vtraque parte adducunt autores.  Pro parte affirmatiua Hostiensem, Ioannem   Andream,  Bartolum,  Baldum  & alios doctores ex Italia. Et Bartolus adeò certam existimat hanc  sententiam, vt dicat quod forte incurret hæresim, qui eam negauerit. Et præcipuè ad hoc  mouetur propter autoritatem adductam in  secundo argumento ex Lucæ ca. 2. Pro parte autem negatiua adducunt Fabrum & Vltramontanos. Et istam sententiam prædicti   autores tanquam certam tuentur & est communis inter Theologos, & quia prædicti  Magistri latè eam probant nos breuiter definiemus in hoc loco.
  
 Sit vnica conclusio. Imperator non habet dominium temporale supra totum orbem. Dicimus temporale, quoniam de spirituali certius est quàm vt indigeat probatione. Illud enim solum Summo Pontifici  competit iuxta ea quæ  diximus quæst. 1. artic. 10. Et intelligimus conclusionem de dominio temporalis iurisdictionis. Nam si loquamur de dominio temporali proprietatis rerum adhuc est certiùs, vt optime probat Magister Soto libr. 4. de Iustitia & iure.  quæst. 4. artic. 1. Probatur conclusio sic explicata primò. Nam si haberet dominium  temporale supra totum orbem, omnes Reges terræ essent ei subiecti in temporalibus  tanquam superiori & vniuersali domino.  Hoc autem est falsum, ergo. Sequela videtur  manifesta. Nam ex eo quod Rex Catholicus  Philippus Secundus habet dominium supra  omnia sua Regna, omnes qui habitant huiusmodi regiones sunt ei subiecti in temporalibus. Minor verò probatur ex capit. cum    per venerabilem. qui filij sint legitimi. Vbi  inquit Innocentius III. quod Rex superiorem  in temporalibus non recognoscit. Vnde obiter collige veram esse nostram sententiam  in dubio præcedenti.
  
 Secundo probatur. Si Imperator haberet  dominium temporale supra totum orbem:  vel haberet iure naturali vel iure diuino vel  humano, sed nullo istorum, ergo. Consequentia est manifesta & maior patet à sufficienti  diuisione. Minor verò probatur quod non naturali. Nam hoc iure omnes nascuntur liberi, neque est aliquod dominium iure naturali præter id quod habent parentes super filios & maritus supra vxorem. Vt docet Diuus Thomas. 1. parte quæst. 22. arti. 1. ad secundum. Et quæst. 96. artic. 4. Confirmatur  quia vt docet idem D. Tho. in 2. 2. quæst. 10.  arti. 10. Dominium & prælatio inducta sunt  iure positiuo: quod verò  non iure diuino probatur quoniam nullibi id legimus, sicuti legimus de Saule & Dauide habuisse regnum  à Deo vt constat lib. i. Regum.  quod verè  non iure humano. Probatur. Quia si illud haberet  competeret ei, vel autoritate legis, & hoc non:  quia nulla talis extat lex. Etsi extaret maximè quia facta esset ab Imperatoribus, & licet facta esset, non haberet vim obligandi:  quia ante talem legem Imperator non haberet iurisdictionem: lex autem facta à non  habente iurisdictionem non habet vim obligandi. Aut Imperator haberet legitima successione, aut donatione aut permutatione,  aut emptione, aut iusto bello, vel alio titulo. Nullum autem istorum dici potest, ergo non habet tale dominium. Multa alia possemus afferre pro hac conclusione, sed non existimo in re certa opus esse pluribus.
  
 Vnum tamen aduertendum est, quod licet  Imperator non habeat dominium temporale supra totum orbem: nihilominus est superior quantum ad aliquid omnibus Principibus Christianis. Est enim fidei protector   ab Ecclesia designatus: & propterea coronatur à Summo Pontifice. Vnde in ordine ad  exaltationem fidei & Ecclesiæ  & protectionem potest conuocare Principes Christianos contra inimicos Ecclesiæ. Veruntamen  Rex Hispaniæ exemptus est ab imperatore.  Et hodie est maximus protector Ecclesiæ.
  
   Ad primum argumentum negatur consequentia. Ad probationem dicitur, non esse  eandem rationem, Nam in spiritualibus conuenit vnum esse totius Ecclesiæ Summum  Pontificem: iuxta ea quæ  diximus supra quæstione. 1. artic. 10.  & cum Christus Dominus, cuius Vicarius est Summus Pontifex,  sit vniuersalis Redemptor & vnicus Rex  regni cælorum, & caput vnicum Ecclesiæ   per totum orbem diffusæ, & infinita sua virtute omnia disponat: potest per vnicum  vicarium totum regere orbem. Eo vel maximè  quod   sub vno pastore alios inferiores prælatos ei  subordinatos constituit. Veruntamen Reges accipiunt potestatem à republica. Et ita  non est necessarium, quòd ab vno totus orbis dependeat: quin potius nec totus orbis  potest vnum vniuersalem dominum eligere. Non enim potest conuenire ad huiusmodi electionem. Et licet posset conuenire,  non expediret ad bonam vniuersi gubernationem talem eligere vniuersalem dominum. Vt enim docet Aristotel. 7. Politicorum capit. 4.  "Respublica non eo est melior, quia maior." Sed talis debet esse & tanta sub vno Principe: quanta ipse potest commodè gubernare. Vnus autem Princeps non   potest temporalibus commodè gubernare totum vniuersum. Quare potentes Reges deberent aduertere, quòd non minor  est virtus, quàm quærere parta tueri.
  
 Ad secundum argumentum negatur antecedens. Ad primam probationem primo  dicitur, quòd Euangelista non approbauit  illud edictum: quin potius videtur condemnasse. Nam ad hoc apparet Euangelistam retulisse illam historiam, vt ostenderet non  Augustum, qui tunc Romano Imperio  præerat, sed Christum, qui tunc nascebatur  esse Domnium vniuersi. Secundo dicitur,  quòd nomine vniuersi orbis, non intelligitur in illo loco totus mundus: quoniam multæ erant tunc prouintiæ, quæ non erant subiectæ Imperio Romano. Sed vniuersus orbis sumitur ibi pro magna parte orbis. Ad  quam Romani peruenerant. Vide expositores Euangelistarum super eadem loca,  qui plura adducunt testimonia scripturæ ad  ostendendum hanc esse legitimam ipsius  loci explicationem. Et ad hoc deseruit illud    quod habetur. Genes. 41. cum dicitur: "Omnis terra venit in AEgyptum:" intelligitur  id est bona pars terræ. & Genes. etiam secundo dicitur de Eua, quòd erat mater cunctorum viuentium, quod tamen non extenditur ad irrationalia & insensibilia.
  
 Ad secundam probationem. Si teneamus  Christum dominum non habuisse dominium temporale supra totum orbem, eo modo  quo explicauimus dubio præcedenti, facile  potest responderi, quòd Diuus Thomas intelligitur, quod Augustus gerebat vices Christi, quatenus eius potestas temporalis erat  subiecta spirituali Christi & illius ministra.  Quemadmodum etiam & potestates etiam   Regiæ dicuntur ministræ Pontificum. Veruntamen etiam tenendo alteram sententiam, quod Christus Dominus habuit dominium temporale supra totum orbem. Respondetur quod  Diuus  Thomas intelligit. quod Augustus  gerebat vices Christi, etiam quantum ad dominium temporale, non quidem supra totum orbem sed supra magnam illius partem:  nempe super totam illius partem quæ subiecta erat Imperio Romano. Quemadmodum   etiam solemus dicere, quod gubernator constitutus à Rege super aliquam prouinciam,  gerit illius vices. Non quidem supra omnia  regna subiecta ipsimet Regi: sed super illam  prouintiam, super quam constitutus est. Veruntamen Augustus non erat, vt iam diximus, propriè Vicarius institutus à Christo,  sed permissus à Deo, vt nesciens quid faceret, prodesset monarchiæ Christi.
  
 Ad confirmationem pariter negatur Tyberium habuisse dominium temporale supra totum orbem. Et ad probationem dicitur quod licet daremus simpliciter & absolutè   Tyberium habuisse dominium supra Iudæos & de iure, non inde consequeretur, quod   habuisset dominium supra totum orbem.  Secundò dicitur, quòd Iudæi non erant subiecti Imperio Romano de iure, sed de facto. Gens enim Iudæorum libera erat à dominio cuiuscunque alienigenæ. Imo & in  lege prohibitum erat, vt Iudæi haberent dominum alienigenam, vt patet ex illo Deuteronom. 17. "Eum constitues", scilicet, Regem: "quem dominus Deus tuus elegerit de  numero fratrum tuorum: non poteris alterius gentis hominem Regem facere, qui  non sit frater tuus." Cum ergo Christus dominus in illis locis iubet dari Cæsari, quod  ipsius erat, non approbat, vt ait Magister Soto, dominium Cæsaris, sed volens se eximere à calumnijs Iudæorum, ius tantum naturæ retulit. Ac si diceret, Si quid debetis Cæsari, soluite. Sed primùm Deo quod illi debitum est reddite. Præterea possumus dicere quòd ideo Christus iussit reddenda esse  Cæsari quæ illius erant: quoniam, vt inquit  Nicolaus de Lyra super verba Matth. 22. citata, Iudæi iurauerant Romanis fidelitatem  se seruaturos, & tributa reddituros à tempore Pompei, qui fecerat Iudæam tributariam.  Et ita propter reuerentiam iuramenti illa iubebat reddi. Sed prior solutio est melior.
  
 Ad tertium argumentum respondetur,  quòd Diuus Hieronymus minime intendit, quòd sit vnus Imperator qui habeat dominium supra totum vniuersum, sed quòd  vnius reipublicæ debet esse vnus Rex, & totius Christianismi vnus Imperator, sicut  vnius albearis est vna Apis ductrix aliarum. Et vnius congregationis gruum est  vna, quæ alias ducit. Sicut autem non est vna  apis omnium apum ductrix. Ita neque vnus  Imperator totius orbis dominus. Ad confirmationem respondetur, quòd Antoninus  Imperator, illud dixit arroganter, & ita inde  nullum sumitur argumentum.
  
 Ad quartum respondetur, quòd Adam  & Noe fuerunt domini orbis quando ipsi  soli erant in mundo: continuò  autem  diuiserunt   filijs terras, vel filij eorum conuenerunt ex  communi consensu, vt vnusquisque suam  partem occuparet, vel alio modo facta est  diuisio rerum inter eos.
  
 Ad quintum argumentum respondetur,  quòd optimus modus gubernandi, non est  per monarchiam vniuersalem totius mundi: neque id docet Aristoteles aut Diuus Thomas, sed eam gubernationem dicunt esse  optimam quæ fit per vnum circa vnam multitudinem, non quæ fit per plures. Intelliguntur autem de ea multitudine quæ potest commode per vnum gubernari. Vt enim dicebamus ad primum ex Aristotele respublica non  eo melior, quò maior.
  
 Ad vltimum argumentum respondetur,    quòd Imperator, non ideo dicitur orbis dominus, quia totius vniuersi sit dominus, sed  quia dominatur magnæ parti mundi inter  Christianos Principes habens quandam ex  officio eminentiam.

  
 Disputatio Quinta.  De translatione Dominiorum.
  
 ANTE omnia definire oportet, quid  sit translatio dominij, & quæ  nam sint  huius translationis causæ. Deinde circa ipsas  causas sunt examinandæ grauissimæ quæstiones. ¶ Dominij ergo translatio nihil aliud est, quàm transmissio rei ab eo qui legitimè possidet in alterum qui incipit de nouo esse dominus eius. Apertissima est definitio ex supra dictis: sed explicatur assignando  causas huius translationis: quæ sunt tres. Prima voluntas diuina quæ declaratur nobis  aut iure diuino naturali. (Deus enim manifestat nobis quædam vt autor est naturæ)  aut certè per particularem reuelationem quæ   expressè facta sit ad manifestandam Dei voluntatem. Sic transtulit Deus regnum à Chananæis in filios Israel: à Saule in Dauidem.  Ratio huius rei est. Quoniam cùm Deus sit  vniuersorum dominus, poterit voluntate sua  quando illi placuerit, dominia transferre. Et  quidem hæc prima causa parum facessit nobis negotij, quoniam supra id quod manifestissimum est ex naturæ iure, requirit expressam Dei reuelationem. Quæ si constet  transfertur dominium, si autem non constet talis expressa reuelatio, nunquam censendum est dominium transferri per hanc  causam. Secunda causa est voluntas domini possidentis. Etenim cùm homo sit Dominus per facultatem arbitrij, potest per eandem facultatem per quam res possidet, easdem   alienare vt habetur. Instituta. de rerum diuisio. §. traditione. Et ex. l. quam: §. literæ. ff. de  acquiren. rerum dominio. Eo vel maximè   quòd rei possessæ vsus, est venditio, donatio, aut denique abalienatio rei. Tertia causa  est voluntas legislatoris & Principis transferentis res ciuium in alios dominos. Declaratur autem nobis hæc voluntas Principis aut  legibus editis, aut pronuntiatis sententijs.    Ratio huius rei est. Quoniam cùm homo  sit natura sua animal sociale & politicum,  eodem naturæ iure necesse est, sit subiectus  legibus & sententijs Principis, quæ ordinantur ad bonum reipublicæ in qua degit homo & vitam agit. Rursus cùm Principi liceat malefactores & reos propter bonum  Reipublicæ etiam vita mulctare: multò magis licebit propter bonum ipsius Reipublicæ spoliare ciues, omnibus suis fortunis &   bonis. Hoc autem efficit voluntas Principis  vno duorum modorum. Primus est cohibendo voluntatem veri domini, ne transferat etiam si velit, dominium in alterum. Quo  pacto impediuit ne pupillus abalienet bona sua reddendo ipsum pupillum inhabilem (aut quod in idem reducitur) reddendo alterum cum quo fit contractus, inhabilem ad recipiendum. Vt patet in lege de simonia. Vbi is qui recipit pretium, est inhabilis ad recipiendum. Secundus modus est  transferendo, velit nolit verus rei dominus,  dominium in alium possessorem. Vt patet  in lege præscriptionis. de his omnibus agendum est per singula.
  
 DVbium primum est. Circa secundam  causam, vtrum per solam interiorem  voluntatem possit homo transferre dominium suæ rei in alterum. Aliquis, Verbi  gratia, intra  se cogitans promittit Petro sine verbis domum: Rogamus num iste teneatur Petro  patefacere illam suam promissionem interiorem: etsi Petrus acceptet, donare illi domum. Neque dubitamus in præsentia, cùm  tantum interius propositum habetur, &  non   promissum: tunc enim certum est nullam  esse obligationem; sed tota controuersia est,  quando interius promittimus vel donamus.  Videtur autem, quòd tunc transfertur dominium, & fit obligatio. ¶ Primò arguitur.  Homo est dominus rerum suarum per facultatem arbitrij, ergo per eandem solam sine  exteriori signo transfert dominium.
  
 Confirmatur. Vocalis oratio tantùm habet quod sit signum & declaratio interioris orationis, sed si exterius quis proferat promissionis, obligabit: ergo signum erat, quod  promissio   interior obligauerat antea. ¶ Secundò arguitur. Interior promissio absque vllo exteriori  signo Deo facta, obligat secundum ius religionis, quæ est inter Deum & homines, ergo facta homini obligat secundum ius, quod  est vnius hominis ad alterum. Confirmatur,  talis promissio homini facta si iuramento  confirmetur transfert ius &  dominium, obligatque in conscientia. Ergo si citra iuramentum fiat. Probatur consequentia. Iuramentum promissorium tunc obligat tantum, quando promissio aliâs obligabat, & erat valida.
  
 Vltimò arguitur. Promissio explicata  verbis sed absenti facta, obligat in conscientia, & transfert dominium. Ergo & interior,  quoniam in oratione ad absentem non magis conferunt verba, quàm sola cogitatio interior. ¶ In hoc dubio Magister Soto lib. 4.  de Iustitia. quæst. 5. arti. 1. ad primum. Et copiosiùs lib. 8. quæst. 2. artic. 1. asserit tria. Primum citra controuersiam vllam, promissionem mentalem non obligare in conscientia:   neque transferre dominium, nisi verbis declaretur. Exemplum est in matrimonio: vbi  per solum consensum mentalem non transfertur dominium corporis: nisi declaretur  signis talis consensus. Idem est in alijs contractibus mutuis. Secundum est, promissionem non mutuam, quæ signis non explicatur, non obligare in exteriori foro neque  transferre dominium. Tertium stando in mero  iure naturæ, problema est, an promissio ista  simplex non mutua obliget in conscientia,  si non exprimatur signis. Et quidem duo dicta primum & secundum certissima sunt.  Sed circa tertium dictum. Sit nobis conclusio. Citra dubium videtur asserenda pars negatiua, videlicet, Promissio interior verbis  non explicata non obligat in conscientia neque transfert dominium. Hæc videtur colligi ex Sacris literis. Prouerb. 6. vbi promissionis vinculum  & obligatio vocibus tribuitur.  Illaqueatus es (inquit sapiens) verbis oris tui,  & captus proprijs sermonibus. Hæc videtur  esse sententia communis doctis & indoctis  hominibus. Inter doctos est D. Thom. infra  quæst. 88. arti. 1. Indocti vero & vulgus solent affirmare: verba ligant homines. Ratione vero probatur. Homo non refertur & ordinatur ad alterum hominem per solam cogitationem internam & conceptam, sed per  signa sensibilia externa, inter quæ  primatum   obtinent voces: sed in translatione dominij,    ordinatur is qui dominium transfert ad alterum in quem transfert dominium, ergo.  Secundò. Promissio mutua nisi explicetur  externis signis non transfert dominium, vt  omnes consentiunt, ergo nec promissio non   mutua: quoniam promissio mutua in hoc  tantùm differt à non mutua, quòd mutua  est obligationis reciproca ex vtraque parte,  at non mutua ex altera parte tantùm, ergo si  in mutua promissione neutra pars tenetur  suam mentalem cogitationem alteri explicare, vt videat an altera pars acceptet: neque  in non mutua tenebitur.
  
 Ad primum respondetur, non tantùm  per internam promissionem voluntariam  transferri dominium: sed per eam ordinatam ad alterum, politicè  & sensibiliter. Ad  confirmationem respondetur, quòd sicut  voces sunt per se signa instrumentaria & vicaria ipsorum conceptuum ad significandas alijs hominibus eas res, quas conceptus  ipsi repræsentant habenti, ita sunt per se instrumenta quædam obligatoria erga alios  homines: quamuis absque illis inducatur obligatio religionis erga Deum. Et per hæc patet ad secundum negando consequentiam:  quia Deus intuetur cor. Ad confirmationem   similiter negatur consequentia. Ad probationem dicitur, iuramentum inducere obligationem quando promissio erat licita, licet non obligatoria. Et idcirco quanuis promissio interior verbis non explicetur, licita  est, quòd si iuramento confirmetur, obligatoria est: quanuis aliàs non obligaret. Simile  est si latro per vim & metum extorqueat  promissionem iuramento confirmatam, citra dubium is qui iurauit propter reuerentiam diuini nominis, tenetur adimplere promissum: talis enim promissio licita erat, quamuis non esset obligatoria sine iuramento: de  qua re copiosius dicetur infra quæst. 89. Ad  tertium dicemus dubio sequenti.
  
 DVbitatur secundò, Vtrùm promissio  signis externis aut verbis declarata,  sed absenti facta, transferat dominium. Videtur vera pars negatiua. Primum in. l. 1. ff.  de pollicitationibus. dicitur, quòd pollicitatio non semper obligat. Pollicitatio vero  apud Iurisperitos nihil aliud est quàm promissio facta absenti. Rursus in. l. iuris gentium. ff. de pactis. §. igitur. nuda pactio obligationem non parit.
  
 Arguitur secundo. Ex conclusione præcedentis dubij, & illius rationibus, quæ omnes  videntur procedere pariter in promissione  absenti facta. Quoniam quemadmodum ad  præsentes, non refertur homo per solum internum  consensum, sed necesse est superaddantur verba, ita & ad absentes non refertur per  verba sed per scripturam.
  
 Tertiò arguitur contendendo  quod  etiam promissio, quæ fit absenti coram testibus, non  obliget & transferat dominium. Testes non  inducunt obligationem vllam, sed solum testificantur eam obligationem quæ oritur ex  contractu, cui testes adsunt: sed vt ostendimus,  in promissione ista, quando testes non adsunt,  nulla est obligatio, ergo etiam si coram testibus fiat nulla erit obligatio. Item si talis promissio transferret  dominium, sequeretur quod qui  eam facit, teneretur indicare illam absenti cui facta est, vt si ille velit acceptam habere, & tunc  qui promisit tenebitur dominium rei tradere:  quod durum videtur, &  contra  communem vsum.
  
 In oppositum est, quòd ratio naturalis dictat vt promissa impleantur, fides seruetur:  alioquin, is qui promisit perfidus & infidelis censetur, ergo cum talis promissio sit absolutè dicenda promissio, seruanda est. Confirmatur ex. l. 1. ff. de pactis. vbi Vlpianus asserit antecedens argumenti huius, &  in. c. 1. &   in. c. qualiter. de pactis. dicitur studiose agendum est vt ea quæ promittuntur opere compleantur, ac demum in capit. iuramenti. 22.  quæst. 5. ex D. Chrysost. dicitur inter simplicem fidelium loquelam & iuramentum  nullam esse debere distantiam. In hoc dubio Sotus lib. 4. de Iustitia. vbi sup. idem videtur sentire de promissione quæ verbis explicatur absenti facta, quod de promissione  interna. Item turba non solum hominum vulgarium, verumetiam Theologorum, non videtur vllam obligationem saltem iustitiæ ponere in tali promissione.
  
 PRO huius dubij intelligentia nota primò, quòd vinculum seu obligatio orta  ex promissione est duplex. Altera est quæ   pertinet ad virtutem veracitatis seu fidei seruandæ, de qua disputat Diuus  Thomas copiosè infra quæst. 109.  quam obligationem, qui non seruat dicetur perfidus & infidelis, & mendax.  Altera obligatio pertinet ad virtutem iustitiæ, quoniam per promissionem vt statuimus, transferuntur dominia rerum. Hanc  obligationem qui violat iniustus erit. Et  de hac obligatione disputatur in præsentia  potissimum.
  
 Secundò nota, quòd promissio externis signis facta & declarata, quæ sola & omnis illa habet veram & propriam rationem  promissionis, est duplex. Altera formata solennitate, vt vocato tabellione, adhibitis testibus cum subscriptione promittentis, &c.  Alia verò promissio est pura ab istis solennitatibus. De priori promissione non dubium, quin etiam si absenti fiat, transferat dominium. De secunda verò promissione suppono in præsentia tanquam rem meo iudicio certam, quod si præsenti fiat, obligat transferre dominium. Quam quæstionem disputant interpretes D. Tho. infra. q. 88. art. 1.  & 3. ad primum. Quinimo ex definitione  huius nostri dubij, sequitur à fortiori ista  sententia quam modo supponimus. Tota  igitur controuersia in præsentia est de promissione externis signis declarata, sed in absentia eius cui promissio fit.
  
 Prima conclusio. Si attendamus merum  ius Cæsareum aut merum naturæ ius, promissio etiam verbis declarata facta in alterius absentia, non transfert dominium, neque obligat ex iustitia. Hanc conclusionem  concedimus libenter argumentis factis pro  parte negatiua huius dubij.
  
 Secunda conclusio. Si attendamus eadem   iura, ac multò magis Ius canonicum Pontificium, aut denique ius Regium Hispaniense, citra dubium talis promissio obligat ex  virtute fidelitatis, & veracitatis: ita vt qui eam   non seruauerit sit mendax & fide fragus.  Hanc concedimus argumento in oppositum   simul & confirmationi eius.
  
 Sed quantùm attinet ad Hispaniense ius,  sit nobis tertia conclusio. Apud Hispanos,  qui vtuntur legibus & foro Castellæ, promissio quæ in iudicio externo probari potest, si appareat animo obligandi fidem facta, obligat ex iustitia, & transfert dominium   etiam in animæ foro. Dixi in conclusione qui  vtuntur legibus Castellæ, vt excipiam inde    Aragonios, Valentinos, Cathalanos, & Lusitanos, qui vtuntur suis legibus. Ista conclusio colligitur ex lib. 1. fori Castellani, tit. 11.   De los pleytos que deuen valer, o no. Sed expresse habetur ista conclusio sancita in lib. 3.  de ordinationibus Regijs, tit. 8.  De las excepciones que se ponen en el juyzio, la ley. 3. vbi  expresse Alfonsus XI. Compluti statuit eam   legem, quòd omnis promissio seu contractus qui verè probari potuerit, obliget etiamsi   inter absentes fiat. Neque possit excipere, is,  qui promisit, quòd facta sit ea promissio sine solennitate aut inter absentes. Et in hac  re debent multum Castellani Regi Alfonso, qui voluit quòd fides data à Castellanis  seruaretur inuiolabiliter, quicquid Cæsares  statuerint in re hac de iure communi. Sed  exposcit prædicta lex duo, vt talis promissio  obliget. Primum est quod in iudicio probari possit. Deinde quòd appareat facta animo obligandi fidem: & hoc item probandum est iuridice. Primum requiritur, quoniam testes gerunt vicem partis absentis cui  facta est promissio: & loco illius acceptant  promissionem, quousque absens refutauerit promissionem factam. Nisi malumus,  quòd Rex ipse acceptet promissionem per  legem suam. Requirit autem testes, tum ne  falsò quis mentiretur, & diceret promissionem sibi factam in absentia, tum maximè   quoniam voluit Rex vt fides data coram  Hispanis, nullo pacto violaretur. Secundum requiritur, quoniam promissio simplex, quæ non præsumitur fieri animo obligandi fidem, non est reuera promissio. Et  sic patet responsio ad tertium argumentum, quod procedebat contra istam tertiam conclusionem. Etenim testes non inducunt iure naturæ nouam obligationem,  sed iure Hispaniensi requiritur propter causas dictas. Ac demum respondetur ad vltimum argumentum, nec enim necesse fuerat, quòd promissio in absentia facta indicaretur absenti: sed tantum, quòd post quam  semel indicata fuerit, si petierit dominium,  reddatur. Hoc enim cautum est in. l. prædicta, quæ obligat in conscientia. Quod verò leges iustæ ciuiles transferant  dominium  etiam in  foro interiori animæ: patet sup. q. 3. huius tractatus: scilicet, in causa tertia translationis    dominiorum, quæ tertia causa copiosius deinceps explicanda est à nobis.
  
 Pro huius itaque tertiæ causæ explicatione notandum est primo, quod hæc tertia  causa quanuis primo aspectu videatur pugnare cum præcedenti, etenim si homo iure naturæ, vt dictum est in præcedenti causa, per voluntatem propriam transferre potest  dominium  suarum  rerum: videbatur nullo pacto  fieri posse quod per voluntatem Principis, &   per legem impediretur à tali translatione, ac  multo magis videbitur fieri non posse quod  etiam   inuito domino lex transferret dominium rerum suarum. Cæterùm hæc quæ apparet  pugnantia & contra dictio, nulla est re vera,  quoniam homo considerari potest, vt pars  est reipublicæ, & vt ordinatur ad bonum ipsius reipublicæ, ad quod proinde bonum refertur per voluntatem publicam & vniuersalem ipsius Principis procurantis bonum  commune ex officio, quæ inclinatio & ordinatio est secundùm naturam hominis: quamuis posterior sit magis secundùm eius naturam, ac subinde cum ad bonum commune  expedit, vt proprius appetitus, & propria  voluntas hominis cohibeatur, hæc ipsa cohibitio & impeditio magis est homini naturalis quàm translatio dominij per propriam voluntatem. Simile est in natura. Lapis enim naturali inclinatione fertur per grauitatem in locum inferiorem propter incolumitatem & consistentiam sui. Multò   tamen maiori inclinatione naturali fertur,  propter bonum commune in locum superiorem cum opus est ad supplendum vacuum. Idem est in parte integrali totius, vt  in manu, quæ multò maiori inclinatione  fertur etiam cum sui dispendio ad conseruandum totum, quàm ad conseruandam  seipsam. Secundo loco notandæ sunt duæ   regulæ. Prima est. Is cui secundùm legem  siue Pontificiam, siue ciuilem iuris communis Cæsaream, siue iuris Regij peculiaris cuiusque Prouinciæ  & Regni, tribuitur dominium alicuius rei, est censendus in foro  conscientiæ legitimus dominus talis rei. Secunda est præcedentis appendix & corollaria. Omnis sententia quæ in foro exteriori  tribuit dominium, eadem in foro conscientiæ interiori tribuit dominium: nisi sententia pœnalis sit, aut nisi fundetur in falsa præsumptione. Excipitur quidem sententia pœnalis, quoniam pœnam nemo tenetur subire ante iudicis condemnationem. Sententia vero iusta, in foro exteriori, quæ pœnalis non est, non modo obligat post condemnationem iudicis, & post pronuntiationem:  sed etiam antequam pronuntiaretur, obligabat etiam in conscientia. Excipitur rursus sententia fundata in falsa præsumptione: quoniam hæc nec ante nec post illius pronuntiationem reuera obligat. Dicitur autem fundari in falsa præsumptione, quando pronuntiatur iuxta testimonia testium falso testificantium: aut certè pronuntiatur per ignorantiam iudicis. Notandum est tertio,  has regulas pati tres limitationes. Prima est  quando lex est permissiua non præceptiua.  Exemplum est in. l. de venditione, quæ negat decepto infra dimidium, actionem in iudicio. Etenim citra dubium, qui decipit infra dimidium non est dominus illius summæ, in qua decipit: etiam si lex permittat ei  dominium: & iudex pronunciet sententiam   pro illo. Secunda moderatio est, quando leges decernunt in contractibus, in quibus concedunt repetitionem, & restitutionem in  integrum. Etenim tunc ante iudicis sententiam licite possidet is, à quo lex concessit repetitionem. Post sententiam verò tenetur  restituere & desinit esse dominus. Exemplum est in legibus quæ de ludo decernunt.
  
 Tertia limitatio est quando leges decernunt in contractibus, quos annullat propter  defectum solennitatis essentialis in iure. Tunc  enim is, in cuius fauorem contractus est celebratus, ante iudicis sententiam est verus  dominus: postea verò desinit esse dominus,  & tenetur restituere. Exemplum est in eo,  qui est dominus per testamentum, cui deficit solennitas essentialis iuris: de quibus omnibus dicendum est deinceps per singula.  Nunc enim exempla in communi ponimus.
  
 Ex his sequitur corollarium. Prudens Theologus debet ante omnia consulere in hac parte Iurisperitos, qui dant  operam  scientiæ iuris communis, & particularis cuiusque regni. Postquam   autem eos consuluerit  & sciuerit leges de illa  re, super quam consulit: debet postmodum  ipse iudicare, sitne talis lex permissiua, an    præceptiua, an verò pœnalis: & denique an  habeat alias exceptiones de quibus egimus.
  
 His præmissis disputandum est in præsentia primum de legibus, quæ impediunt translationem dominij: neque certè de omnibus,  sed de his tantùm de quibus est controuersia inter viros doctissimos. Et deinde de legibus quæ transferunt dominium inuito domino. Sed circa primam partem sunt tres disputationes principales. Prima de legibus  quæ  decernunt circa filios illegitimos. Secunda de legibus quæ  decernunt in ludo. Tertia  de legibus quæ  decernunt in contractibus, quibus deficit aliqua iuris solennitas essentialis.
  
 Prima disputatio sit de legibus quæ impediunt translationem dominij in filios illegitimos. Pro cuius intelligentia animaduertendum est, quod filij illegitimi sunt in duplici  differentia. Quidam, qui geniti sunt ex carnali copula, quæ accedente fornicantium  consensu, poterat esse coniugalis  & matrimonialis nullo obstante legis impedimento.  Verbi  gratia, qui geniti sunt ex soluto & soluta, nec  consanguineis, neque affinibus. Alij qui geniti sunt ex concubitu, qui non poterat esse  matrimonialis, etiam accedente consensu fornicantium propter aliquod impedimentum   iuris, quod irritat matrimonium. Verbi  gratia, propter impedimentum religionis, aut consanguinitatis, aut affinitatis. Primæ classis illegitimi filij dicuntur vulgò naturales. Secundæ   vero dicendi sunt à nobis in præsentia geniti ex damnato concubitu, & simplici vocabulo dicentur spurij. Et quidem de primæ   classis illegitimis filijs non est in præsentia  controuersia: sed tota est de filijs spurijs, seu  genitis ex damnato concubitu.
  
 ET est quæstio difficilis. Vtrùm leges  quæ sanciunt non esse transferendum  dominium, in tales filios illegitimos, sic  adeo impediant translationem, vt si de facto  translatio fiat, facta non teneat, neque ipsi filij comparent dominium.
  
 Primò arguitur. Quòd talis translatio facta contra leges teneat. Et primò. Leges pœnales non obligant in conscientia neque impediunt dominij translationem sic, vt facta  non teneat ante iudicis sententiam, & condemnationem. Sed leges quæ in hac materia decernunt contra filios illegitimos sunt    pœnales punientes crimen incontinentiæ,  seu impudicitiæ parentum in filijs, ergo &c.
  
 Secundò arguitur. Leges, quæ prohibent  translationem dominij, per contractus, quibus defuit essentialis solennitas iuris, non impediunt translationem, sic adeò vt factum  non teneat: sed multò vrgentiùs & efficacius prohibent istæ leges translationem dominij per tales contractus, quàm leges quæ   decernunt contra filios illegitimos. Ergo si  illæ, neque istæ impediunt. Maior, ostendetur à nobis infra disputatione tertia tanquam   probabilior sententia. Minor autem probatur ex tenore legum. Siquidem illæ leges tales contractus dicunt nullos &  habendos pro  infectis. Cæterùm leges prohibentes donationes faciendas filijs illegitimis, non continent tam odiosa verba, neque dicunt eas donationes esse nullas, aut habendas pro infectis, ergo. Tertiò, leges saltem illæ quæ loquuntur circa filios illegitimos secularium:  tantùm prohibent tales filios esse parentum  hæredes. Ergo parentes illorum possunt extra testamentum sine peccato vllo donare  filijs, siue per donationem inter viuos, siue  cum moriuntur, bona sua. Rursus ex eodem  antecedenti colligitur, ergo si de facto per  testamentum talibus filijs aliquid donetur, donatio facta tenebit. Antecedens probatur.  Quoniam in toto iure communi non reperitur aliqua prohibitio translationis dominij extra testamentum, imo vero neque iure  Regio Hispaniensi, quoniam in tali iure nihil arctius & odiosius inuenitur & definitur quàm quod habetur lib. 3. titul. 15. Partita. 4. Et lib. 3. Fori regalis tit. 6.  De las herencias, en la ley primera. In quibus locis solùm  habetur quod non possint tales filij iure hæreditario succedere in bona parentum.
  
 Vltimò arguitur, sequeretur ex opposita  sententia, quod si parens institueret bonorum  suorum hæredem amicum, aliquem fidum:  qui præstiterit parenti fidem de restituenda  hæreditate filio spurio, teneatur talis hæres  ante iudicis condemnationem reddere filio  illa bona. Consequens videtur durum, ergo.  Sequela probatur. Tale fidei commissum dirigitur omnino in filium incapacem &  inhabilem iuxta oppositam  sententiam ad suscipiendum   dominium, ergo is cuius fidei commissa est talis    hæreditas tenebitur non filio, sed fisco eam  reddere. In hoc dubio grauissimo est prima  sententia extrema, quorundam qui propter  duo prima argumenta asserunt, quòd omnino talis donatio siue per testamentum siue extra testamentum fiat, quanuis sit contra leges, facta tamen teneat.
  
 Secunda sententia est extrema aliorum  asserentium, quòd talis donatio facta non  teneat quocunque pacto fiat.
  
 Tertia est aliorunt qui mediant inter istas  duas sententias, distinguentes inter filios illegitimos secularium ex vna parte, & filios  illegitimos clericorum seu religiosorum ex  altera. Et in filijs illegitimis secularium concedunt, quòd facta donatio tenet propter argumentum, tertium, quod nos fecimus. In  filijs autem clericorum, & religiosorum, dicunt, quòd talis donatio facta non tenet.  Magister Soto, quem sequuntur multi Thomistæ tenet istam sententiam lib. 4. de iustitia, quæst. 5. art. 1. ad quartum.
  
 Prima conclusio. Parentes & possunt &{
         Decisio.        
}   debent iure naturali diuino, alere filios etiam   genitos ex damnato concubitu. Probatur  primo ex cap. cum haberet. de eo qui duxit  in matrimonium, quam polluit per adulterium, vbi Clemens III. præcipit, quòd parentes necessaria subministrent filijs ex damnato coitu genitis, secundùm quòd eis suppetunt facultates. Item Regia Hispaniensis  lex decima inter Taurenses, permittit parentibus alimentorum titulo donare filijs istis  illegitimis quintam partem bonorum suorum. Et quanuis Constantinus Imperator  & Iustinianus legibus editis, dixerint tales  filios non esse alendos, vt patet ex authentico  ex amplexu. C. de incestuosis nuptijs. & §.  finali. l. vnica in authentico, quibus modis  naturales efficiantur: tamen reuera, istæ leges seuerissimæ sunt & minus piæ: & idcirco merito reuocatæ sunt, tum per ius Pontificium, tum etiam per ius Hispaniense. Ratione vero probatur conclusio. Pater tam  communicat naturam filijs illegitimis quam   legitimis: sed educare filios &  conseruare in  illis naturam semel communicatam est iuris diuini, & naturalis, ergo. Conclusio hæc  intelligenda est sic vt parentes quidam minus potentes faciant satis obligationi iuris    naturalis, si eiusmodi filijs ea præstent alimenta, quæ necessaria sunt in naturæ subsidium. Alij possunt multò ampliora alimenta præstare, attenta facultate census patrij &   substantiæ, & qualitate filiorum. Vt si filius  vir probus euaserit, dederit literis operam,  insigniri cupiat, & ornari ornamentis Licenciati, vel Doctoris aut Magistri, &c. Aut certè si dederit militiæ  operam, vel sit Dux belli,  &c. Et quidem in secularium filijs hanc summam videtur taxasse prædicta lex Taurensis, ita tamen vt si ea quinta bonorum pars  non sit sufficiens pro alimentis quæ requiruntur ad vitam istam conseruandam: superaddendum sit aliquid, naturæ iure, supra  istam quintam partem. Si autem quinta pars,  vsque adeo sit ampla, vt excedat eam summam quæ filiorum dignitati, & qualitati conuenit, nullo pacto diminuetur. Dixi tamen  in secularium filijs, quoniam lex Taurensis  nona, quanuis concedat matri, quòd ex testamento designet filio ex damnato concubitu progenito, quintam bonorum partem,  excipit tamen inde filios clericorum, & religiosorum: in quibus vult seruari legem Soriæ seu Numantiæ editam à Rege Ioanne  Primo, qui strictè nimium & odiosè loquitur de his filijs. Quibus quidem filijs clericorum poterunt parentes præstare alimenta necessaria pro qualitate filiorum. Si autem   quinta pars excedat qualitatem filiorum, non   poterunt eam præstare.
  
 Secunda conclusio. Iure Cæsareo & iure  Regio Hispaniensi antiquo filius ex damnato concubitu susceptus, inhabilis & incapax  est ad suscipiendum aliquid à parentibus, siue  ex testamento siue per donationem  quamlibet   inter viuos &  contractum quemcunque. Hæc   conclusio probatur primo in Authentico,  quibus modis naturales efficiuntur. §. fin. sic  habetur. Omnis qui ex complexibus aut nefarijs, aut incestuosis, aut damnatis processerit, neque naturalis nominabitur, neque  alendus   est à parentibus. Similia verba habentur in  Authen. ex complexu. C. de incest. nuptijs.   Vbi dicitur ex complexu nefario, aut incestuoso aut damnato liberi neque naturales nominandi sunt, sed substantiæ paternæ beneficio indigni vt à patre alantur. Item in Authentico licet. C. de naturalibus liberis. in    postremis verbis dicitur. Sed qui ex damnato sunt coitu omni prorsus beneficio excludantur. Deinde iure Regio Hispaniensi in  l. 10. tit. 3. part. 6. in vniuersum prohibetur  patribus, ne aliquam donationem filijs spurijs  saciant. Et concedit filijs legitimis aut fratribus patris aut auis, vt intra duos menses, possint eam donationem sibi reuocare. Illis autem non existentibus aut certè negligentibus applicat fisco Regis id quod donatum  erat. Deinde. l. 1. tit. 6. de las herencias. & lib.  3. fori prohibetur ne filij spurij (de quibus loquimur) hæreditario iure succedere possint patri. &. l. 3. tit. 5. part. 4. prohibetur, ne  tales filij patri vel matri, vel auo aut auiæ   aut consanguineis descendentibus, eodem  iure hæreditario succedere possint. Denique   speciatim de clericorum filijs decernitur libro. 1. in ordinationibus Regijs, tit. 3. & lib.  5. tit. 3. l. 2. ne filij clericorum habeant bona  aut parentum aut consanguineorum neque  per testamentum neque per donationem,  neque per venditionem. Quam legem Ioanna Caroli V. Cæsaris mater extendit in allegata lege. 9. Taurensi ad filios religiosorum  & monialium.
  
 Secundo probatur conclusio. Iurisperiti,  quorum in hac parte non est mediocris auctoritas, in legum interpretatione, intelligunt   legibus supra allegatis fieri omnino inhabiles & incapaces istos filios ad comparandum   dominium bonorum parentum suorum per  testamentum siue extra testamentum, ergo  ita intelligendæ sunt leges. Antecedens probatur, allegando vnum nostri temporis Episcopum doctissimum Segobiensem Couarruuias in epitome supra. 4. Decret. par. 2. ca. 8.  conclusione. 1. nu. 3. 7. & 8. qui ita sentit.
  
 Vltimò arguitur, pro hac conclusione  speciatim contra opinionem illam mediam,  quam retulimus in principio. Illa opinio  asserit quod clericorum filij &  religiosorum sunt  omnino inhabiles eo quod in ordinationibus  Regijs supra allegatis dicitur. Ni ayan ni puedan auer, sed multo significantiora sunt verba allegata à nobis superius ex iure Cæsareo   ad inhabilitandum filios illegitimos etiam  secularium, ergo non est distinguendum. Minor patet  ex illis verbis iuris Cæsarei supra allegatis.
  
 Hinc sequitur corollarium inter illas duas    sententias, verisimilior est quæ asserit omnes  filios spurios, non posse de facto suscipere  bona à parentibus per testamentum. Consequentia patet ex argumento modo facto.  Et quanuis Magister  Soto sequutus fuerit illam mediam sententiam, non modo in lib. allegato  superius, sed etiam in. 4. Sententiarum dist.  41. quæst. vnica, art. 4. non tamen est mirum  quòd in re, quæ pertinebat ad ius Cæsareum,  & Regium errauerit, neque consulens ipsum ius, neque ipsos Iurisperitos.
  
 Secundum corollarium manifestum est  peccare mortaliter tam parentes quam filios,  qui contra  legum tenorem, quæ in hac materia  decernunt, aliquid donant vel suscipiunt. Hoc  corollarium habet verum in omni sententia.  Agunt enim in materia graui contra leges iustas & sanctas, quod est peccatum mortale.
  
 Tertia conclusio. Iure nouo Regio Hispaniensi filius ex damnato coitu susceptus potest matri succedere etiam ex testamento sine  vllo peccato, modo tamen mater propter concubitum illum non incurrerit pœnam mortis,  aut non susceperit illum ex patre clerico, aut  religioso. Vt si mater soluta susceperit filium   ex coniugato viro, potest eum instituere hæredem bonorum  suorum. Hæc conclusio quo ad  omnes suas partes expressè definitur à Regina Ioanna in allegata. l. 9. Taur.  Estque hæc  conclusio exceptio quædam, & moderatio præcedentis  conclusionis. Ob quam causam in præcedenti nos adiecimus illud verbum (de iure antiquo) idem est, de los demas parientes de la madre.
  
 Quarta conclusio. Ante iudicis sententiam filius spurius qui contra tenorem legum   prædictarum quidpiam susceperit: tenetur  illud restituere donatori, aut si is, defunctus  fuerit, hæredibus illius succedentibus ab intestato siue ex testamento  succedentibus. Post  iudicis verò  sententiam tenetur illud restituere fisco. Prima pars probatur. Filius spurius  inhabilis sit & incapax, vt patet ex præcedentibus, ad ea bona suscipienda, ergo tenetur ante iudicis sententiam illa restituere: sed verus  dominus illorum bonorum est, qui illa donauit: & eo defuncto illius hæres, ergo illis  est facienda restitutio. Consequentia patet,  quoniam donator non fit inhabilis per donationem quam fecit ad dominium illorum  bonorum quæ donauit, sed tantùm punitur per legem pœnalem vt priuetur à iudice dominio illorum, nec hæredes illius fiunt   inhabiles per vllam legem. Propter peccatum tamen illius, qui succedunt puniuntur,  vt priuentur à iudice hæreditate illorum bonorum. Ergo ante iudicis sententiam illis est  facienda restitutio. Secunda pars probatur.  Leges iustæ  & sanctæ, potuerunt punire eum   qui talia bona donauit, vt priuaretur hærede, qui ei aliàs secundum leges succederet.  Si autem viueret, priuaretur dominio bonorum quæ donauit; sed lex pœnalis iusta obligat in conscientia post iudicis sententiam,  ergo. Maior explicatur. Nam qui donauit  talia bona filio spurio commisit crimen inobedientiæ, contra legem quæ prohibuit talem donationem.
  
 Quinta conclusio. Princeps secularis potest legitimos efficere filios spurios, etiam  filios clericorum quantum ad successionem  hæreditariam, & donationem aliam quancumq́ue in bonis paternis seu patrimonialibus, siue ex redditibus Ecclesiasticis acquisitis. Probatur ex principijs iuris. Res per  quas causas nascitur per easdem dissoluitur,  & cessante causa, cessat effectus. Hinc arguitur. Impedimentum seu inhabilitas filij spurij ad bona paterna suscipienda (quæcumque   illa sint) tota oritur ex Principis placito, ergo per idem Principis placitum potest dissolui. Secundò. Omnis Princeps potest in  suis legibus dispensare, sed leges quæ inhabiles faciunt filios spurios ad suscipienda bona paterna, sunt leges ciuiles Principum secularium & nulla est Pontificia, ergo.
  
 Ad primum respondetur, leges istas inhabiles & incapaces facere filios spurios: &   idcirco obligare ante iudicis sententiam, eo  modo quo explicauimus.
  
 Ad secundum respondetur pro nunc, negando consequentiam, quoniam leges illæ   non faciunt inhabiles, eos in quorum fauorem fiunt contractus minus solennes. Sed  de hac re copiosiùs dicetur infra in disputatione tertia huius quæstionis quintæ.
  
 Ad tertium respondetur antecedens esse  falsum, vt copiosè ostendimus legibus allegatis pro secunda conclusione.
  
 Ad quartum respondebitur dubio sequenti.
  
  DVbitatur consequenter, Vtrùm hæres institutus, præstita fide de reddenda hæreditate filio spurio, sit verus hæres &   comparet dominium illorum bonorum,  & teneatur in conscientia reddere illa bona  hæreditaria filio spurio. Eadem est difficultas de donatario extra testamentum, qui data fide de reddendis bonis, quæ illi donantur filio spurio, accipit ea dona, contra tenorem legum, quæ in hac re decernunt. Neque   dubitamus in præsentia, quin hi omnes peccent mortaliter: sed quod quærimus est,  Vtrùm tales comparent dominium, & teneantur filijs spurijs donare illa bona.
  
 Arguitur primo. Videtur quòd iste talis  non sit verus hæres neque verus dominus.  Primum in. l. prædonis. ff. de petitione hæreditatis. Dicitur quòd talis hæres sit censendus prædonis loco:  & priuatur proinde hæreditate, quæ applicatur fisco, qua etiam priuatur. l. ita fidei. ff. de iure fisci. & in. l. in tacitis. & in. l. Lucius. §. finali. ff. de legat. 1.
  
 Secundò arguitur. Sequeretur, quod si talis  fideicommissarius esset verus hæres, posset  sibi retinere hæreditatem: & non teneretur  ante iudicis sententiam alicui reddere. Consequens est falsum: quia ille talis non comparat dominium absolutum, sed sub fide reddendi alteri, scilicet filio spurio. Rursus probatur quòd non teneatur reddere filio. Primò. Ille tantum tenetur (si qua ratione tenetur) ratione fidei datæ  & promissi: Omnis  autem promissio contra leges facta non obligat, ergo. Et confirmatur. Tale fideicommissum dirigitur in filium incapacem &   inhabilem, vt ostendimus in præcedenti  dubio, ergo &c.
  
 In hoc dubio est prima sententia asserens   hunc non esse verum hæredem: & non modo non teneri, verùm nec posse illa bona  reddere filio spurio.
  
 Secunda sententia est asserens hunc esse  verum hæredem  &  dominum. Sed hoc supposito, autores huius sententiæ variant circa  obligationem ad reddendam hæreditatem   spurio. Quidam enim aiunt, non teneri ad  reddendam hæreditatem filio spurio. Alij  verò asserunt teneri quidem, non ex iustitia, sed ex fidelitate tantùm. Alij demum asserunt teneri ex iustitia.
  
   Tertia sententia est media distinguens  inter filios secularium spurios ex vna parte,  & filios clericorum religiosorum & monialium ex altera parte. Et concedit, quòd  filijs spurijs secularium potest sine peccato  præstari fides de restituenda hæreditate illis: & teneri iure naturæ hæredem sic institutum ad seruandam fidem. In filijs autem  clericorum religiosorum monialium esse  peccatum mortale præstare talem fidem,  nec hæredem esse verum dominum illorum   bonorum: neque posse illa reddere filio spurio. Hæc sententia media est Magistri Soto  in allegatis locis lib. 4. de iustitia, & libro. 4.  Sententiarum.
  
 PRO decisione sit prima conclusio. Hæres institutus à parentibus non præstita  fide de reddenda hæreditate filijs spurijs,  quanuis parentes certam fiduciam conceperint  quod reddet filio spurio, & ob hanc causam  quæsierint amicum fidum; Ille talis est verus hæres & dominus illorum bonorum. Neque in conscientia tenetur reddere illa bona  hæreditaria filio spurio. Probatur prima  pars iuxta leges omnes, talis amicus potest  scribi hæres non minus quam aliquis ignotus: quòd autem testator speret certò amicum benefacturum filijs spurijs illius, non  aduersatur alicui legi, imò est maximè  consonum iuri naturæ, &  quod illud speret, & quòd  ob eam causam instituat eum hæredem, ergo ille est verus hæres. Secunda pars probatur. Talis hæres est legitimus & absolutus  dominus illorum bonorum, nulla omnino  præstita fide neque apposita conditione,  sed legitimus & absolutus hæres non tenetur donare bona hæreditaria, ergo nec ille  tenebitur reddere hæreditatem.
  
 Secunda conclusio. Nihilominus hæres  iste tenetur ex iustitia alere filios spurios testatoris: imo ex gratitudine tenetur ad alia  multa obsequia & beneficia impendenda,  & nonnunquam sub pœna peccati. Probatur prima pars. Omnis obligatio ex iustitia  qua tenebatur testator simul cum hæreditarijs bonis descendit ad hæredem, sed parentes ex iustitia, imo multò maiori vinculo  quam ex iustitia, videlicet, ex pietate, tenentur alere filios spurios, ergo. ¶ Secunda pars  probatur. Is qui accipit beneficium tenetur    ex gratitudine ad rependendum aliquid, &   nonnunquam omissio huius rei est peccatum   mortale, sed iste hæres suscipit illud à testatore, ergo. Explicatur antecedens. Quoniam   ad gratitudinem pertinet, cum fœnore etiam,  remetiri beneficia, imo ordo charitatis exposcit sub pœna peccati mortalis: vt beneficus anteponatur ei à quo nullum suscepimus  beneficium. Quinimo vix potest omnino  iste hæres filijs spurijs nullum impendere beneficium, absque eo quod paruipendat & despiciat in animo suo, testatorem beneficum &   illius beneficium: quod est formaliter loquendo peccatum mortale ingratitudinis.
  
 Tertia conclusio. Hæres institutus, præstita fide de donanda hæreditate filio spurio,  est verus hæres & dominus illorum  bonorum.  Probatur. Nulla est omnino lex inter eas  quæ in hac materia relatæ sunt, quæ  talem hæredem inhabilem faciat ad suscipiendum dominium, sed tantum in pœnam præstitæ fidei contra legem, priuant eum, & mulctant  hæreditate. Sed leges pœnales non obligant   in conscientia ante iudicis sententiam, ergo  ille est verus dominus quousque per iudicis  sententiam spolietur dominio. Simile est in  legibus quæ prohibent aliquem ludum:  quæ   tamen non tollunt quin reuera per talem ludum transferatur dominium, quamuis in pœnam criminis commisi contra leges, concedant ei qui amisit pecunias, restitutionem  earum intra tempus certum.
  
 Quarta conclusio. Talis hæres tenetur  ex fidelitate, simul & ex iustitia reddere hæreditatem filio spurio. Probatur. Ex fidelitate talis hæres sine peccato potest reddere illa bona hæreditaria filio spurio: sed ille dedit fidem de reddendis illis bonis spurio, ergo  tenetur ex fidelitate. Antecedens probatur.  Ille est verus dominus, vt ostendimus tertia conclusione. Neque lege vlla prohibetur  donare illa bona filio spurio, ergo. Probatur  autem quòd ex iustitia teneatur. Primo ad  hominem, contra eos qui dicunt teneri ex fidelitate tantum, sed sub peccato mortali. Virtus fidelitatis in materia quamtumlibet graui, nunquam   obligat sub peccato mortali nisi admisceatur transgressio alicuius alterius virtutis, ergo  si talis hæres solum tenetur ex fidelitate, impossibile est, quod teneatur sub peccato mortali. Antecedens probatur. Quoniam virtus  quæ ex genere suo tantum obligat sub pœna venialis peccati, in quacunque materia obligat tantum sub veniali: sed fidelitas tantùm  obligat ex genere suo sub veniali peccato,  ergo. Confirmatur. Mendacium siue iocosum siue officiosum quantum libet graue illud sit, nisi perniciosum simul existat contra iustitiam: nunquam est peccatum mortale, ergo nec infidelitas quæcunque.
  
 Secundo probatur ostensiuè. Promissio  secundùm probabilem sententiam, si liberalis sit & simplex, non obligat in conscientia ex iustitia. Promissio verò quæ non est  simplex neque liberalis, sed conditionata  quædam pactio in pretium alicuius alterius  rei facta, citra dubium obligat ex iustitia.  Sed hæres iste promisit non simplici promissione sed conditionata in pretium promissionis hæreditariæ, ergo. Hinc sequitur  corollarium, si iste fideicommissarius non  reddiderit spurio bona: hæredes qui illi fideicommissario succedunt, tenentur ea bona filio spurio reddere ex iustitia. Corollarium est manifestum. Quoniam obligatio  & iustitia simul transit ad hæredes cum bonis hæreditarijs.
  
 AD argumenta in oppositum respondetur. Ad primum respondetur, leges illas pœnales esse, neque obligare ante  iudicis sententiam. Ad argumentum secundum, quo quidem Episcopus Segouiensis  conuincitur in loco allegato numer. 9. Respondetur, primò, quòd si hæres iste non teneretur ad reddenda illa bona filio spurio  eo quòd promissio fuit facta contra leges:  certe teneretur ad non reddendum & non  donandum. Etenim quo casu promissio facta contra leges non obligat, eadem lex, contra quam facta est promissio obligat, vt non  impleatur. Et sic talis hæres sine peccato non   posset reddere illa bona filio spurio, quod  est falsum. Ideo dicimus secundò, quòd promissio facta contra leges, duplex potest intelligi. Primò quando materia ipsius promissionis seu res promissa est contra legem:  & talis promissio citra dubium, non obligat. Imo lex obligat quòd talis promissio  non impleatur. Vt si quis promittat mentiri, aut non ieiunare contra legem ecclesiasticam. Secundò dicitur promissio facta contra legem, eo tantùm, quia ipse actus promittendi contra legem est: & tum temporis  talis promissio obligat, siue Deo fiat, siue  homini. Vt si quis ex animi vana gloria promittat religionem: aut si quis scorto in pretium corporis promittat pecuniam.
  
 Et sic ad tertium respondetur negando  sequelam, & dicimus, quòd tenetur restituere filio spurio. Filius enim spurius est inhabilis ad suscipiendum bona ex donatione  parentum, vel testamento nominatus hæres, non tamen ex donatione hæredis, cuius  fideicommisit pater illa bona.
  
 Secunda disputatio esse poterat de legibus quæ  definiunt circa ludos: de qua re, multa diximus supra in nostro priore tomo. q.  32. art. 7. ad secundum. vbi abundè satis hæc  difficultas dissoluitur. Quapropter illuc recurrendum est.
  
 Tertia disputatio principalis est de legibus quæ irritos faciunt contractus propter  defectum alicuius solemnitatis essentialis, vel  cæremoniæ, Vtrum tales leges impediant  translationem dominij per huiusmodi contractus.
  
 PRO cuius explicatione notandum est,  eiusmodi contractus dupliciter posse  esse irritos & nullos. Vno modo absolutè  &   simpliciter & propter defectum personæ   contrahentis: vt si pupillus vendat aut emat,  &c. de quibus contractibus nulla est controuersia, certum enim est: quod in illis nullum  transfertur dominium. Secundo modo contractus fit cassus & irritus à iure, propter defectum alicuius cæremoniæ  & solennitatis,  quam ius præscribit tali contractui: & de his  contractibus est tota nostra controuersia, &   disputatio. Verbi  gratia, in testamento, quod fit in  scriptis, requiritur testium subscriptio, & testatoris: requiruntur etiam sigillatio & aliæ   cæremoniæ iure ciuili & communi. Vt habetur in. l. hac consultissima. C. de testamentis. Iure etiam Regio Hispaniensi, quod habetur in part. 6. in. l. 1. & 2. tit. 1. idem requiritur. Vltra quæ omnia lex. 3. Taurina, requirit tabellionem qui subscribat proprio nomine & signo illam obligationem seu testamentum: licet remittat testium sigilla. Testamentum hoc dicitur testamentum in  scriptis, à nostris vero, testamento  cerrado.    Vt habet prædicta lex Taurensis. Testamentum verò nuncupatiuum, quod à nostris dicitur, abierto, secundum ius commune requirit totidem numero testes: septem videlicet. vt habetur in allegata. l. hac consultissima. Cæterum iure Regio, requirit tantùm  vt fiat coram tabellione & tribus testibus.  Quòd si non possit haberi tabellionis copia: fieri debet coram quinque testibus. Si  autem tot numero testes haberi non possint;  debet, vt minimum, fieri coram tribus testibus. Hoc sancitum est in. l. 1. titul. 2. lib. 5. in  ordinationibus Regijs. Et sic declaratum  est in allegata. l. Taurina. Ecce solemnitatem,  quam ius ciuile exposcit in testamentis: sic  adeò vt si deficiat hæc solennitas, testamentum sit irritum, & habeatur pro infecto.
  
 DVbitatur. Vtrùm hæres institutus per  testamentum cui deficit solennitas ista  essentialis: factum tamen ex libera & spontanea testantis voluntate coram duobus tantùm testibus, sit verus dominus & hæres illorum bonorum: an vero succedat in illa  bona tanquam verus dominus hæres ab intestato. Est exemplum. Iure communi Pontificio in alienandis rebus Ecclesiasticis, præscripta est hæc solennitas: vt abalienatio illa fiat tribus tractatibus. Est igitur etiam dubium, vtrum si abalienatio rei Ecclesiasticæ per venditionem aut per quencumq́ue  alium contractum fiat, prætermissa hac solennitate, ex libera tamen voluntate ipsius  Ecclesiæ  & capituli abalienantis: talis abalienatio transferat dominium in alterum cum  quo contraxit.
  
 Primò arguitur. Videtur enim quòd re  vera transferatur dominium. Nam solennitas hæc solum requiritur in contractibus, vt  obuietur fraudibus & dolis, qui in talibus  contractibus committi solent plerumq́ue:  sed quando constat manifestè voluntas eorum qui contractus huiusmodi faciunt, etiam   si prætermissa sit solennitas illa, cessat ista ratio obuiandi fraudibus & dolis. Ergo cessat  iuris dispositio: quia cessante causa cessat  effectus. ca. cùm cessante. de appellationib.  Et capit. et si Christus. de iure iurando. Confirmatur. Lex diuina & naturalis cessat, cùm  illius finis & ratio cessat: vt manifestum est  in. l. de corripiendo fratre, quæ non obligat    cùm non speratur salus fratris, qui est finis  legis. Ergo multò magis lex positiua cessabit, cessante illius ratione.
  
 Secundò arguitur. Lex & sententia iudicis quæ fundatur in falsa præsumptione, non   habet locum in foro conscientiæ: quando illa præsumptio cessat, sed in contractu minus solenni, cum manifesta est voluntas contrahentium, omnis abest præsumptio falsa,  ergo. ¶ Tertiò arguitur. Contractus huiusmodi minus solennes, reuera inducunt obligationem iuris naturalis: sed ius ciuile non  potest abrogare ius naturæ, ergo &c. Maior  probatur. Quoniam qui talem contractum  faciunt per liberam suam voluntatem, etiam  declaratam coram testibus, obligant seipsos  inuicem.
  
 Vltimò arguitur. De facto, & reipsa multi sunt, qui possident res Ecclesiasticas, vno  tantum tractatu abalienatas. Multi item sunt  qui possident iure hæreditario amplissimas  fortunas & diuitias per testamentum minus  solenne. At hos omnes spoliare suis bonis  ante omnem iudicis sententiam  durissimum est.
  
 In oppositum est, quòd lex iusta ciuilis,  seu Canonica in foro conscientiæ impedit  translationem dominij, ita vt translatio facta non teneat: sed leges quæ irritos & nullos faciunt contractus propter defectum solennitatis essentialis, impediunt translationem dominij, & annullant illam, ergo. Minor patet, quoniam decernunt tales leges  hos contractus habendos esse pro infectis  & irritis. ¶ Confirmatur in exemplo posito.  Testamentum minus solenne, non tribuit  maius ius hæredi, qui per tale testamentum  instituitur: quam si testator decederet intestatus. At si testator intestatus decederet, citra dubium talis hæres nullum haberet ius  ad illa bona: sed succederet in defuncti hæreditatem hæres ab intestato, ergo. Maior  probatur, quoniam tale testamentum iure  habetur pro infecto.
  
 Secundò arguitur, sententia iudicis quæ   non fundatur in falsa præsumptione, obligat in conscientia & confert ius & dominium, imo obligat reuera in conscientia antequam pronuntiaretur, vt nos declarauimus in principio huius quæstionis de dominiorum translatione: sed iudex, etiam si sciat    eos qui faciunt eiusmodi contractus minùs  solemnes, facere liberè  & spontè etiam cessante omni fraude & dolo consensisse in eos  contractus. Nihilominus tamen pronuntiabit eos esse irritos & nullos, & non conferre  dominium. Ergo reuera non conferunt. Minor patet, ex vsu iudicum in omnibus tribunalibus.
  
 Tertiò arguitur. Electio quæ est nulla  propter defectum solennitatis prætermissæ,  quanuis facta sit ex libero consensu eorum  ad quos electio pertinebat, non confert ius  in conscientia ipsi electo. Item matrimonium   contractum ex libero consensu contrahentium, sed absque solennitate essentiali: quam  præscripsit Concilium Tridentinum, Sessione 24. in Decreto, de reformatione matrimonij, reuera nullum est, neque confert  dominium corporum inter sic contrahentes, vt si fiat absque parocho & duobus testibus. Ergo idem dicendum est in omnibus  alijs contractibus.
  
 Quartò arguitur. Si herus præscribat  œconomo formam & modum, quem seruare debet in contractibus, quos heri nomine celebraturus est, annullans & cassans contractus quos illo modo prætermisso fecerit:  citra dubium tales contractus facti, prætermissa forma heri, non conferunt ius. Sed  respublica habet potestatem ad præscribendum ciuibus formas & modos quos seruare debent in celebrandis contractibus, non  minùs quàm herus respectu serui &  œconomi, ergo.
  
 Vltimò arguitur. Leges quæ decernunt  irritas facientes donationes filijs illegitimis  impediunt omnino translationem dominij, vt nos docuimus supra: sed multo significantiora verba habentur in legibus quæ irritos faciunt contractus propter defectum  solennitatis, quàm in illis, quæ definiunt circa filios illegitimos, vt patet, quoniam in præsenti proposito, tales leges expressè dicunt  esse contractus nullos haberiq́ue pro infectis, leges verò aliæ de filijs illegitimis nihil  tale dicunt, ergo &c.
  
 In hac difficili controuersia autores ferè   omnes secantur in duas partes extremas propter argumenta vsque adeo contraria & opposita quæ proposuimus. Nam propter argumenta priore loco posita, est sententia asserens, quod omnis contractus, qui est iure naturæ validus, etiam si iure ciuili irritetur, confert dominium in foro conscientiæ. In hac  sententia sunt innumeri Iurisperiti. Innocentius cap. quod sicut. de electione. Panormitanus cap. quia plerique. nu. 28. de immunitate ecclesiarum. Et capit. 1. de in integrum  restitutione. Hos sequuntur Ancharranus,  Antonius de Butrio, Bartolus, Iason, Felinus, Decius, Alciatus, & alij quos refert Episcopus Segobiensis cap. cùm esses. de testamentis. nu. 5. Et in relectione regulæ peccatum. part. 2. §. 4. & Menchaca libr. 2. de successionum creatione & progressu. §. 3. Illatione 23. Inter Theologos sunt in eadem sententia Syluester verbo. hæreditas. quæst. 7.  & verbo, testamentum. 1. quæst. 5. verbo,  alienatio. §. 13. Adrianus quodlibeto. 6. arti.  1. conclusione. 2. illatione. 2. Altera sententia  extrema ex diametro huic opposita negat  per huiusmodi contractus irritos iure ciuili,  quantumlibet aliâs validos iure naturæ transferri dominium. Et conuincuntur argumentis secundo loco positis. In hac sententia sunt  inter Iurisperitos Baldus. C. de sacrosanctis  ecclesijs. repetitione legis primæ, Alexander & Imola in. l. nemo potest. ff. de legatis.  1. Fortunius in tractatu de vltimo fine. illatione. 35. quos sequitur Couarrub. in locis citatis. Et denique hæc sententia est Iurisperitis communis. In hac sententia, inter Theologos dicitur fuisse M. Frater Melchior Cano. quem sequuntur multi ex interpretibus  Diui Thomæ. ¶ Sunt quidam, qui mediam  viam sequuntur inter has extremas sententias asserentes, quod prima sententia habet locum quando is, in cuius fauorem lex ciuilis  irritum facit contractum, non dubitat de voluntate illius, qui per talem contractum etiam minus solenne voluit transferre dominium, Secunda vero sententia habet locum,  quando talis voluntas est dubia. Hoc vult  allegatus autor Hispanus Menchaca, vbi supra. Illatione 24.
  
 PRO decisione huius difficultatis. Sit  prima conclusio. Ille in cuius fauorem  lex irritum facit contractum, potest propter  defectum solennitatis iustè agere coram iudice contra talem contractum & petere declarationem, quòd talis contractus sit irritus & nullus. Imò in vniuersum potest perinde se habere, ac si talis contractus, nunquam   factus fuisset, exceptis pijs causis. Exemplum   est. In testamento minus solenni hæres abintestato succedens potest iustè petere coram   iudice, vt declaret tale testamentum irritum,  & nullum, & quòd adiudicet sibi hæreditatem defuncti: nec tenetur legata adimplere, nisi legata sint pia: quoniam legatum in  causis pijs habet priuilegium in hoc particulari. Ista conclusio est contra Panormitanum   & illius sequaces, qui volebant peccare mortaliter talem hæredem, & teneri ad restitutionem illorum bonorum: si ageret contra  testamentum. Sed ista conclusio probatur  manifestè argumentis secundo loco factis  in hoc dubio. Quam etiam probat Soto multis argumentis vbi supra. Quorum primum   est. Contractus quilibet validus iure naturæ  & iure positiuo iuste & sancte potest impugnari interdum, videlicet, quando lex concedit in integrum restitutionem, ergo multo magis contractus, qui licet iure naturæ   alias validus sit, iure tamen ciuili irritus est.  Antecedens probatur. Contractus ludi iure  naturæ  & ciuili validus est: tamen iuste in  foro exteriori petitur coram iudice rescisio,  & reuocatio talis contractus infra tempus à   lege præscriptum. Idem est in vniuersis alijs  contractibus, de quibus agitur in titulo de  in integrum restitutione. Confirmatur. Contractus validus, vtroque iure naturæ  & ciuili, quando reuocatur per in integrum restitutionem, rescinditur de nouo is contractus,  qui antea validus erat. At contractus qui iure naturæ irritus est: non rescinditur à iudice, sed declaratur irritus & nullus, ergo prædictus hæres licite petit rescindi vel declarari nullum esse talem contractum vel testamentum.
  
 Secundò arguitur. Sequeretur quòd tutor pupilli succedentis ab intestato ei qui  condidit testamentum minus solenne, citra culpam vllam suam esset perplexus, idest  dubius omninò quidnam faceret, & quidquid ageret malè ageret. Quod non est asserendum, ergo. Sequela patet. Si talis tutor  coram iudice petat bona illa sua pupillo,  peccat mortaliter iuxta oppositam sententiam, si non petat, postea iudex præcipit, vt  ille reddat suo pupillo totam illam defuncti hæreditatem: quam negligentia tutoris  pupillus amisit, cùm haberet ius ad illam.
  
 Secunda conclusio. Qui possidet per contractum minus solennem, iustè possidet,  quousque à iudice spolietur, nec tenetur indicare vitium talis contractus alteri parti.  Verbi  gratia, in exemplo posito, hæres institutus per  testamentum minùs solenne iustè adit hæreditatem & possidet defuncti bona antequam spolietur à iudice:  & potest reticere  vitium testamenti, neque tenetur reuelare  hæredi ab intestato tale vitium. Prima pars  huius conclusionis probatur. Leges positiuæ in toto aut in parte obligant, quatenus  aut in toto aut in parte recipiuntur per vsum:  sed leges ciuiles, positiuæ siue Pontificiæ,  quæ irritos faciunt contractus minùs solennes, non sunt receptæ per communem vsum  sapientum, quantum ad hoc vt spolietur ante iudicis sententiam, qui per talem contractum possidet, ergo reuera ille iustè possidet. Confirmatur. Hominum sapientum  declaratio plurimùm valet ad obligationem   per leges inducendam, aut certe tolllendam,  sed inter viros sapientes innumeri ferè sunt,  qui asserant eum qui sic possidet iuste possidere, ergo reuera iuste possidet. Secundò   probatur. In dubijs melior est possidentis  conditio, ergo in tanta opinionum varietate, quanta est in præsenti controuersia, inclinandum est in fauorem possidentis: & dicendum quòd iustè possidet. Secunda pars  probatur. Ille, vt ostensum est in priori parte, iuste possidet: & rursus nec tenetur ex  charitate cum tanto detrimento proprio,  commodum alterius procurare, nec ex iustitia: cùm non sit illius tutor vel custos, ergo non tenetur.
  
 Ex hac parte sequitur corollarium. Hæres institutus per testamentum minus solenne, si tutor sit pupilli succedentis ab intestato, tenetur ex iustitia contra seipsum agere pro pupillo suo. Patet, quoniam tutor tenetur ex iustitia procurare pupilli commodum. Quapropter consultissimum erit, vt  talis hæres institutus non acceptet tutelam,  aut si acceptauerat repudiet eam.
  
 Tertia conclusio, qua respondetur ad    quæstionem per huiusmodi contractus, iure irritos propter defectum solenitatis essentialis, transfertur quidem dominium: sed infirmum & reuocabile. Hæc colligitur manifestè ex duabus præcedentibus: siquidem in  secunda dictum est eum qui possidet, per  huiusmodi contractus, iustè possidere. Vnde manifestè sequitur, quod habeat dominium  antequam à iudice spolietur. In prima vero  conclusione dictum est, quod altera pars in cuius fauorem lex fecit irritos tales contractus,  potest coram iudice contra talem contractum agere, & spoliare eum, qui possidebat  bonis suis per iudicis sententiam. Ergo tale  dominium infirmum erat. Quò circa nostra  hæc sententia est media inter illas duas sententias relatas. Concedimus siquidem primæ   sententiæ, quod per tales contractus transfertur  dominium: negamusque id esse firmum, &   irreuocabile, contra eandem primam sententiam. Secundæ verò sententiæ concedimus  illud dominium esse infirmum & reuocabile. Ex dictis sequitur primum corollarium.  Tutior est in conscientia, is, qui prætendit  contractum minus solennem esse irritum  vel irritandum, quàm is qui possidet per talem contractum. Vt verbi gratia, hæres ab  intestato, tutior est in conscientia, quàm hæres institutus per testamentum minus solenne. Hoc patet manifeste. Quoniam ius illius,  qui possidet per talem contractum est reuocabile per actionem alterius qui prætendit  tales contractus esse irritos. Secundum corollarium. Si is, qui possidet per contractum minus solennem, dum altera pars in iudicio agit contra talem contractum, occultet contractum, adducat testes falsos, aut denique  fraude aliqua vtatur: amittit dominium illorum bonorum: & tenetur ad restitutionem  faciendam alteri parti, ante omnem iudicis  sententiam. Probatur. Altera pars habebat ius  in conscientia, ad ea bona petenda coram iudice: is autem qui possidebat per talem contractum impediuit per iniquitatem ius illius.  Ergo verum est corollarium, saltem quantum ad hoc quod tenetur restituere.
  
 Quarta conclusio. Duos contractus excipimus, in quibus si solennitas essentialis iuris desit, nullum transfertur dominium, neque firmum, neque infirmum, neque reuocabile, neque irreuocabile. Primus est matrimonium: in quo citra dubium, verum habet hæc exceptio: Vt insinuabamus in argumento tertio pro secunda sententia huius contractus. Exceptionis ratio est. Quoniam matrimonium in hoc distinguitur ab vniuersis alijs contractibus, quod matrimonium natura sua est irreuocabile & indissolubile: reliqui verò  contractus reuocari possunt: ac subinde matrimonij contractus aut nullum omnino transfert dominium, aut si transfert, est  irreuocabile & firmum. Alter contractus est  electio, quæ si iure sit irrita, verosimilius est  quod nullum transferat in electum dominium:  neque electus potest illam acceptare. Ratio  huius exceptionis est. Quoniam per electionem confertur electo iurisdictio spiritualis,  quæ est res maximè grauis: at rem vsque adeo  magni momenti, non est tutum concedere,  quod transferatur per contractum irritum ab ecclesia. Et idcirco viri sapientes, qui in reliquis  contractibus concesserunt rerum transferri  dominium: illud omnino formidabant asserere in electionibus. Verum est quod Panormitanus, & alij Iurisperiti eum sequuti idipsum  concedunt de electione, quod de alijs contractibus. Sed verosimilior est multo nostra  sententia & tutior.
  
 Reliquum est, vt respondeamus ad argumenta vtriusque partis extremæ. Ad argumenta primæ partis patet, quatenus procedunt, contra  primam conclusionem &  contra tertiam & quartam: respondetur enim legem  non cessare cessante fine in particulari: sed  tantùm, quando cessat in vniuersali finis. At  quanuis in vno, aut altero contractu minus  solenni, cessent fraudes, manet tamen finis  legis in vniuersali, scilicet, obuiare fraudibus: quod si talis solennitas prætermittatur sæpissimè committerentur in huiusmodi contractibus. ¶ Ad confirmationem respondetur finem correctionis fraternæ, esse bonum  particulare fratris: & idcirco quando tale particulare bonum cessat, cessat præceptum correctionis. Cæterùm legis facientis irritos contractus minùs solennes, finis est bonum publicum, quod proinde constare potest, etiam   si cesset bonum huius aut illius in particulari.
  
 Ad secundum respondetur leges istas (de  quibus modo loquimur, & sententias iudicum, quæ nihil aliud sunt quàm applicationes quædam legis ad particularem casum, non   fundari in falsa præsumptione. Et idcirco etiam si constet de voluntate eius, qui fecit talem contractum minus solennem: decreuit  lex talem contractum esse irritum. Declarat etiam iudicis sententia legis decretum,  eo quod quanuis modo constet de veritate: sæpius contingit quod voluntas talis est coacta.
  
 Ad tertium respondetur ius naturæ non  determinare formam contractus sed hoc  determinat ius positiuum, quod quidem in  transferendis dominijs autoritate legislatoris habet potius rationem boni communis,  quàm boni particularis ipsius proprij domini facientis tales contractus.
  
 Ad vltimum respondetur nostram sententiam esse piam & clementem: & idcirco  tribuimus dominium licet debile ijs, qui possident quousque spolientur à iudice.
  
 Ad argumenta secundæ  sententiæ qua parte procedunt contra secundam &  tertiam conclusionem respondetur. Ad primum & ad  secundum dicimus, leges quæ in hac parte  decernunt, solùm velle (vt vsus & consensio  sapientum declarauit) quod quando sit, qui petat tales contractus esse irritos: declarentur  reuera irriti: & pronuntietur sententia in illius fauorem. Ad tertium respondetur iuxta  ea, quæ dicta sunt in quarta conclusione. Ad  quartum verò respondetur esse maximum  discrimen inter œconomum cui herus præscripsit formam celebrandi contractus declarando irritos, qui alio pacto celebrarentur,  & ciuem cui lex præscripsit eandem formam.  Quoniam œconomus non est dominus illorum bonorum, quæ abalienat per tales contractus, sed dominium est penes herum. Cæterùm ciuis est verus dominus bonorum quæ abalienat per eiusmodi contractus, & non est  dominus ipse legislator, Princeps, aut respublica.
  
 Ad vltimum respondetur leges irritas facientes donationes, factas filijs illegitimis, efficere inhabiles ipsos filios illegitimos, & incapaces ad habendum dominium: leges verò   de quibus loquimur, non id efficere, quod  colligimus, primò ex vsu & declaratione virorum sapientum, qui aliter has leges interpretati sunt. Secundò ex sermone & verbis  ipsarum legum. Etenim in illis sermo est ad    ipsos filios illegitimos indignos eos dicens,  omni beneficio, & substantia paterna. At in  his alijs sermo refertur, ad ipsos contractus,  non ad personas, quibuscum fiunt contractus ipsi. Ac denique hoc colligimus ex eo quod   in illis legibus punitur crimen non præsumptum, sed reuera, perpetratum (incontinentiæ, videlicet aut adulterij) quod est in parentibus filiorum, qui sunt illegitimi. In præsentibus vero legibus proceditur ex præsumptione fraudum quæ in talibus contractibus ferè semper solent committi. Et idcirco leges  illæ multo magis odiosæ sunt & molestæ si  lijs illegitimis, quàm istæ illis personis quibuscum fiunt tales contractus. Hactenus dictum sit de tertia disputatione, & de illis legibus in vniuersum quæ impediunt translationem dominij non volente proprio domino.
  
 Quarta & vltima disputatio est de illis legibus, quæ transferunt rerum dominium  etiam   inuitis proprijs dominis. Quæ leges sunt illæ, quæ  feruntur de præscriptione, & de vsucapione. De qua materia extant tituli in vtroque   iure ciuili & Pontificio: quibus locis tractatur de hac re à Iurisperitis. In regula etiam,  possessor. Item in regulis iuris. in. 6. & in Decreto. 16. quæst. 3. A Theologis vero in. 4. distin. 15. A Diuo Tho. in quodlibeto. 12. art.  25. ab Adriano IIII. in materia de restitutione. quæst. de præscriptione. A Summistis  verbo, præscriptio. & verbo, vsucapio.
  
 Exordium autem sit à Notione vocabulorum. Præscriptio itaque, præter alias significationes Ciceronianas & Latinas, quas  habet, significat idem, quod exceptio: similiter  præscribere, id quod exceptionem agenti  seu petenti opponere. In qua significatione  vsi sunt his vocabulis Latini autores. Cicero  sæpius. Quintilianus lib. 7. Institutionum oratoriæ artis.  Iurisconsulti in titulis de præscriptionibus. Cæterum varij vtriusque interpretes vtuntur hoc vocabulo, in alia significatione. Vt videlicet significent, ius siue dominium acquisitum ex possessione, confecto tempore legibus definito. Et hac significatione vsi sunt Summi Pontifices in Sacris  Canonibus. Cæterum hoc vocabulum vsucapio, verbum Ciceronianum est: & significat etiam dominium, siue ius acquisitum ex  rei possessione, confecto tempore legibus    definito. Sed iuris vtriusque interpretes voluerunt, esse distinctionem inter vsucapionem, & præscriptionem. Quòd vsucapio  sit tantum circa mobilia bona, & sit triennalis: præscriptio autem, sit circa immobilia  bona, & requirat longius tempus, quàm triennium. Nobis autem Theologis pro quiete  conscientiæ  incumbit disputare, vtrum præscriptio, siue vsucapio & in vniuersum possessio rei cuiusque alienæ post confectum tempus legibus statutum, conferat dominium  possessori, etiam si post illud tempus sciat  rem illam fuisse alienam. Videtur quod quælibet possessio exacto illo tempore conferat  dominium.
  
 Primò arguitur, ex. l. si quis. §. 1. &. l. cùm  notissimi. C. de præscriptionib. Vbi sancitur  triginta vel quadraginta annorum præscriptionem, etiam cum mala fide procedere. Id  ipsum definitum est in. l. Regia. 21. titul. 29.  Partita. 3. Sed dicet quis has leges iam fuisse  abrogatas & antiquatas à Summis Pontificibus. Ab Alexandro III. in cap. vigilanti. de  præscriptionibus. Ab Innocentio III. in concilio Lateranensi. Et refertur in ca. finali. eodem titul.  à Bonifacio VIII. in regula possessor, de regu. iur. Contra hanc  dispositionem.
  
 Secundò arguitur. Post editas has leges  Pontificias Carolus Quintus Catholicus  Rex Hispaniæ in conuentu Madritio Anno  quod  Domini 1528. Petitione 157. edidit legem,  mercedes à famulis & seruientibus exigi non   valeant post triennium ab eo die, quo à famulitio cessarunt, nisi intra id triennium stipendium illud petijsse probauerint. Ecce  Rex Catholicus approbat præscriptionem  solo triennio, quæ absque mala fide rarissimè constitui potest. Similia sunt multa statuta in alijs Regnis & plerisque ciuitatibus.  Quinimo vt ius Pontificium iuri Pontificio opponamus, in cap. 1. de præscriptionibus. conceditur Episcopo, vt triennio, partem alienæ diœcesis quam scit esse alienam,  præscribat. Simile quid habetur in Concilio  Mileuitano. cap. 24. & refertur 16. quæst. 3.  in cap. placuit. Confirmatur. Respublica ciuilis per se perfecta est, ergo leges illius non  possunt antiquari per aliam potestatem. In  oppositum est quod  fundamentum præscriptionis bona fides est, vt allegato. capit. habetur,    ergo si possessor etiam post transactum tempus legibus definitum habeat malam fidem  & conscientiam rei alienæ, corruit ipsa præscriptio, & non confert ius. ¶ Secundo arguitur: triplex finis potest esse legum, quæ de  præscriptione seu vsucapione latæ sunt. Primus ne dominia rerum sint incerta. Secundus vt exterminentur lites. Tertius denique  vt puniatur negligentia & socordia proprij  domini in procurandis bonis suis & repetendis: sed propter nullum horum finium  potest conferri dominium in foro conscientiæ, ergo tales leges non conferunt  dominium.  Probatur minor. Primus & secundus finis  tantum procedunt in exteriori foro. Etenim  in foro interiori facile est vt quisque  non possideat quod non est suum. Item dominia sunt  certa in foro interiori. Tertius vero finis non   est sufficiens causa, vt priuetur quis re sua,   quoniam talis negligentia in repetendis proprijs bonis non est digna tanta pœna. Et rursus quando digna esset tanta pœna, saltem se  queretur, quod præscriptio seu vsucapio non  conferret ius in conscientia, quando verus  dominus non fuisset negligens in inquirendis bonis suis, ergo.
  
 Vltimò arguitur. Leges quæ denegant  actiones in foro exteriori, decepto intra dimidiam iusti pretij in rei venditione, non  conferunt in conscientia ius & dominium.  Vt ostendemus infra quæst. 77. ergo neque  leges de præscriptione: quoniam finis tam  harum quàm illarum  legum est minuere lites.
  
 IN hoc dubio est prima sententia, asserens leges illas seculares, quæ concedunt malæ fidei possessori ius & dominium, non esse  antiquatas, & abrogatas, imo verò  non posse  abrogari à  Pontificibus. Sic habet glossa in allegata regula. Eam etiam refert glossa in allegato cap. finali. de præscriptionibus. Et nonnulli Iurisperiti: quanuis non adeo communiter, tamen quantum ad aliquas actiones  sequuntur hanc sententiam. Quos refert Couarruu. in relect. super regul. possessor. part.  2. §. 11.  ¶ Secunda sententia est Adriani quodlibeto. 6. artic. 3. dicentis illas leges seculares  esse iustas, non tamen conferre ius in conscientia rei possessæ: sed tantum denegare  actionem vero domino, vt post exactum illud tempus lege definitum, posset res suas petere à possessore coram iudice: exemplum est  in legibus quas paulò antea dicebamus denegare actionem decepto intra dimidium.  Altero modo inuenitur sententia eiusdem  Adriani in. 4. in. q. de præscriptione  dicentis,  prædictas leges habere locum in conscientia,  quando possessor, licet habeat scientiam se possidere alienum, tamen ex aliqua iusta causa non   restituit, & verus dominus est negligens in repetenda re sua. Sed abrogatæ, inquit, sunt illæ   leges à Summis Pontificibus: quoties is, qui  possidet non excusatur, à restituendo ex aliqua iusta causa, & verus dominus non est negligens in repetendo. Hanc sententiam, sequuntur multi iurisperitorum, quos refert Couarruu. vbi supra.  ¶ Tertia sententia est quorundam  asserentium, non modo leges illas seculares,  verum  etiam Pontificias quae  concedunt possessori bonæ fidei cum reliquis conditionibus possessionem: non tamen ferre ius in conscientia.  Ita tenent multi Iurisperiti: quos refert Syluester verb. præscriptio. 1. §. 13. & Couar. 3.  par. relect. allegatæ. §. 2. Hos sequitur summa Rosella in verb. præscriptio.
  
 PRO decisione sit prima conclusio. Merito Summi Pontifices abrogarunt leges illas, quæ concedebant dominium possessori malæ fidei tanquam iniquas, & contra  ius naturæ. Explicatur conclusio. Non modo volumus dicere, quod nunquam istæ leges  ante abrogationem contulerint ius & dominium: verùm etiam quòd erant iniquæ  quantum ad hoc quòd negabant, actionem petendi vero domino contra possessorem malæ fidei. Probatur conclusio. Ratione desumpta ex Innocentio III. in allegato loco cap.  finali. Omnis constitutio quæ sine peccato  mortali obseruari non potest, deroganda est:  sed supradictæ leges non poterant sine peccato mortali obseruari, ergo. Probatur tamen   à nobis Minor, ostendendo eas leges, esse  iniquas, ac subinde non posse sine mortali  obseruari. Primò. Tota æquitas legis desumitur ex bono publico, &  communi ad quod  lex ordinatur: sed illæ constitutiones erant  in magnam perniciem boni publici. Etenim  quisque præsumeret occupare res alienas, si  posset: vt post aliquod tempus haberet dominium illarum, &  à iudice defenderetur  contra verum dominum. Secundo probatur minor, lex quæ fouet mortalia peccata,  non potest sine mortali obseruari: sed istæ   leges fouebant mortalia peccata, videlicet,  possidere contra conscientiam  propriam rem  alienam, ergo. Vltimò probatur illa minor.  Contra ius naturæ est quod fur eo quod est in mora restituendi comparet sibi dominium circa rem furtiuam, aut quòd ea de causa defendatur à iudice in possessione: sed hæ leges  seculares concedebant furibus dominia ob  istam causam & defendebant eos in possessione, ergo iniquæ erant.
  
 Secunda conclusio. Præscriptio seu vsucapio perfecta illis conditionibus, quas ius  Pontificium exposcit, confert verum ius &   dominium in conscientia rei possessæ, etiam si  post transactum tempus legibus definitum,  sciat rem illam fuisse alienam. Conclusio hæc  asseritur à Iurisperitis omnibus ferè, in allegatis locis: &  à Theologis. Et probatur ratione manifesta. Leges iustæ  & sanctæ, sicut  impedire possunt translationem dominij in  alios, inuitis proprijs dominis: ita possunt  transferre dominia in alios inuitis proprijs  dominis, quando expedierit ad bonum commune: sed expedit maximè ad bonum commune, vt præscriptio seu vsucapio perfecta  iuxta leges Pontificias, conferant verum ius  in conscientia, ergo. Minor patet ex finibus  harum legum, quorum vnus & potissimus  est, ne rerum dominia tanto tempore maneant incerta: quoniam aliàs illi qui possident  res negligerent illas, & non curarent timentes, ne quando & post longum tempus, veri  domini eas repeterent. De hoc fine proximo  & potissimo agitur in. l. 1. ff. de vsucapionib.  & in cap. vigilanti. citato. & 16. q. 3. §. potest.   Secundus item finis, scilicet minuere lites,  non est parum vtilis bono publico, de quo  fine Cicero in oratione pro Cæcina inquit:  "Vsucapio est finis solicitudinis ac periculi litium."  ¶ Ad argumenta vero primo loco posita, quæ procedunt contra primam conclusionem respondetur. Et quidem ad primum responsum est ibidem. Ad replicam  verò seu instantiam positam in secundo argumento ex. l. Caroli Quinti. Respondetur,  illa lege non concedi dominium stipendij  illis dominis, qui non soluerint toto triennio   si habuerint malam fidem: sed concedit duo.    Alterum est, quòd in casu dubio pronuntianda est sententia pro dominis contra famulos  transacto triennio. Alterum est, quòd cum fuerit res certa quòd dominus mala fide possederit, non continuo sit parata executio contra illum: sed admittatur ad probationem. Ita  intelligit legem Couar. sup. par. 2. §. 11. sed  melius respondetur, quòd non datur actio  in iudicio famulis. Ad capitulum vero primum de præscriptionibus respondetur, legem illam, non concedere Episcopo dominium illius partis alienæ diœcesis propriè   loquendo, titulo præscriptionis: sed potius  in pœnam culpæ proprij Episcopi: qui toto  illo triennio neglexit procurare filios suos  nouiter conuersos ad fidem. Et in huius delicti pœnam priuatur illo dominio, & confertur illud dominium & iurisdictio Ecclesiastica, ei qui conuertit infideles ad fidem.  Lex autem de præscriptione non respicit potissimum culpam proprij domini, neque infert illi pœnam vt ostendimus cum ageremus de fine legis huius. Ad confirmationem   respondetur rempublicam ciuilem esse quidem secundum se & in ordine ad suum finem   perfectam, cæterùm subijci omnino reipublicæ spirituali in ordine ad spiritualem finem. Et idcirco cùm contra spiritualem finem   aliquid statuit ciuilis potestas, potest tale statutum abrogari ab spirituali principe. Imo  potest Princeps spiritualis, si expediat bono  spirituali, Principes ipsos seculares & legislatores antiquos deponere, & nouos creare.
  
 Ad argumenta vero secundæ partis quæ   procedunt contra secundam conclusionem  respondetur. Ad primum respondetur: post  exactum tempus ad præscribendum legibus  definitum, iam esse certam scientiam in possessore habente conditiones legis ad præscribendum, quod talis res possessa, sit propria, etiam   si certò sciat, quod olim fuerit aliena. Non secus  atque is qui emit rem aliquam, quanuis certò   sciat eam rem fuisse alienam ante emptionem:  post emptionem verò certò scit esse propriam,  sed tempore ipso (quod legibus requiritur,  ad præscribendum) decurrente: requiritur ea  scientia & bona fides in possessore, vt scilicet, non sciat eam esse alienam. Ad secundum   respondetur  quod primus finis sine dubio habet  locum & in foro exteriori & in interiori.    Secundus verò finis, quanuis in exteriori tantum foro procedat, quantùm ad litium decrementum & diminutionem: tamen confert ius in conscientia. Etenim pax in interiori foro, & est magnum bonum publicum: ac  subinde lex quæ respicit talem finem, iusta  est &  conferre potest ius in foro interiori conscientiæ. ¶ Tertius vero finis est nimium remotus & parum aut certè nullo pacto intentus  à lege, sed permissus tantum: & idcirco siue verus dominus negligens fuerit, siue diligens, in re  sua inquirenda, possessor habens legis conditiones præscribit seu vsucapit illam. Ad tertium copiose respondebimus. q. 67. pro nunc   verò  respondeo  negando  consequentiam: quoniam   leges illæ de venditione latæ sunt tantum permissiuè. Leges autem de præscriptione, sunt  præceptiuæ. Leges autem præceptiuæ  differunt  à permissiuis, quia illæ  conferunt ius in conscientia, istæ verò non. Sed argumentabitur  quispiam ex hisce dictis contra  primam  conclusionem. Leges illæ de venditione iustè  potuerunt   permittere, quod  non daretur actio in foro exteriori decepto intra dimidium  contra  eum qui deceperat. Ergo leges ciuiles iustè potuerunt  permittere, quod vero domino non daretur actio  contra possessorem malæ fidei, post transactum   tempus legibus præstitum. Ad hoc respondeo negando consequentiam: quoniam in deceptione citra dimidium fuit voluntarius aliquo pacto  deceptus, neque datur occasio per leges illas  ad decipiendum, neque ad alienas res occupandum. Cæterum in malæ fidei possessore verus  dominus  non est voluntarius vllo pacto: & per leges permittentes ne daretur actio in foro exteriori, dabatur fomentum, & occasio magna ad occupandas res alienas & possidendas per iniquitatem.
  
 DVbium aliud est consequens pro intelligentia secundæ  conclusionis in præcedenti dubio, quæ  nam sint requisitæ  conditiones ad  perfectam iure humano præscriptionem. Pro  cuius dubij intelligentia, sit conclusio vnica.  Quatuor sunt numero conditiones  requisitæ   ad præscribendum iure Pontificio. Prima conditio est. Vera & propria possessio rei præscribendæ. Propter huius conditionis defectum  monachus non potest rem aliquam præscribere: quoniam non potest habere possessionem  &   proprietatem illius. Item laici non possunt    præscribere rem aliquam spiritualem. Secunda conditio est continuatio huius possessionis toto tempore legibus præstituto.  Itaque si tempus illud interrumpatur in possidendo non præscribit possessor. Tertia conditio est bona fides, hoc est, conscientia quod   illa res quam possidet non sit aliena. Etenim  fides in præsentia accipitur pro existimatione, qua quis existimat rem aliquam quam  possidet esse propriam: quæ tertia conditio  magni momenti est in præsentia, & explicanda inferius copiosius. Quarta conditio  est titulus ad possidendum. Potest autem titulus iste esse triplex, naturalis, aut legitimus, aut denique lege præsumptus. Naturalis titulus est ille qui positus est in ipsa rerum   natura, & veritate rei. Legitimus titulus est  ille, qui si consulamus leges, dominium confert: quanuis reuera præsupponat aliquid  falsum. Denique titulus lege præsumptus  est ille, vt nomen præ se fert, qui lege præsumitur, iudicis sententia. Verbi  gratia, qui innititur  rei veritati & veræ testium depositioni, &   iuris scientiæ. Cæterùm iudicis sententia quæ   fertur secundùm allegata & probata iuxta  leges ipsas, sed fundata in falsa præsumptione, in falsa videlicet testium depositione:  est titulus legitimus: quoniam est secundum   leges lata & contraria sententia est etiam  illegitima sententia. Sententia denique iudicis, quæ non est lata secundùm allegata &   probata, sed omnino contra leges, est titulus  lege præsumptus. Etenim lex præsumit sententiam iudicis, quanuis aliàs iniqua sit, esse  iustam, imo præcipit eam mandari executioni, quandiu non reuocatur per superiorem. Ex his sequitur primò, quomodo distingui possent inter se se titulus naturalis &   legitimus ex vna parte:  & bona fides ex altera. Etenim si quispiam per sententiam iuxta  allegata & probata pronuntiatam, sed quæ   innititur falsæ testium depositioni, possidet rem aliquam, sciens tamen vitium illud falsæ depositionis testium, citra dubium titulo legitimo possidebit, tamen nullo pacto bona fide. Contra verò si possideat per sententiam iniquam, tamen quam  ipse opinatur æquam: possidet manifestè   bona fide: non tamen possidet titulo legitimo lege naturali. Rursus datur bona fides    sine titulo in eo, qui possidet rem triginta  annis vel quadraginta inani titulo: per quem   res ad eum peruenerit & in eo est. Item qui  existimat rem quam possidet sibi donatam  à vero domino aut legatam, cùm tamen reuera donata aut legata non fuerit. Item filius, qui succedit in bona paterna iure hæreditario, credit tamen illa bona esse patris  tantum propter testimonium patris: bonam   fidem habet sine titulo. Sed tam circa conclusionem, quàm circa hoc corollarium  nota, bonam fidem esse multo magis necessariam ad præscribendum, quàm titulum:  vsque adeo vt sæpius detur præscriptio sine  titulo, nunquam tamen sine bona fide. Exemplum est in præscriptione triginta vel quadraginta annorum. & in cap. placuit. §. potest. 16. quæstio. 3. Exemplum aliud est in  præscriptione immemoriali, & in præscriptione centenaria contra Romanam Ecclesiam. De quibus legantur Iurisperiti in locis  allegatis. Titulus ergo requiritur semper,  tantùm in præscriptionibus vsitati temporis decem aut viginti annorum.
  
 Sequitur secundo, quod hæres latronis, qui  bona fide succedit in defuncti hæreditatem,  non habet titulum aliquem ad præscribendum. Hoc corollarium est contra Magistrum  Soto in  allegato loco.  Cæterum est res constitutissima   in iure, &  communis apud vtriusque Iurisperitos, & certum est quod non habet titulum naturalem. Quòd vero non habeat titulum etiam   lege præsumptum, probatur. Leges de præscriptione expresse asserunt eum non esse titulum aliquem, ergo non est titulus lege præsumptus. Antecedens probatur in. l. cum hæres. ff.  de diuersis temporum præscriptionibus. & in  l. vltima. C. coram de vsucapionib. Verum est  tamen quod talis hæres spatio triginta vel quadraginta annorum, poterit res has legitimè   præscribere, quoniam vt paulo antea dicebamus, ad præscriptionem  istam longissimi temporis non requiritur titulus: & hoc habetur  vt probabilior opinio apud Iurisperitos. Sequitur tertiò, quod qui emit à latrone rem  furtiuam   similiter non habet titulum ad præscribendum, neque reuera præscribit vsitato tempore sed solum  præscriptione longissimi temporis triginta  vel quadraginta annorum: hoc habetur in  §. quod autem. & §. furtiuæ. Instituta de vsucapionibus. vbi dicitur furtiuæ res, & quæ   vi possessæ sunt, etiam si longo tempore possessæ fuerint, vsucapi non possunt, sed intelligendum est hoc de vsucapione vsitati temporis, nam de ea quæ longissimi temporis  est contrarium colligitur ex. l. omnes. C. de  præscriptione triginta vel quadraginta annorum. & ex. l. si aliena. ff. de vsucapionibus.   Hoc item corollarium est contra Sotum vbi  supra. Cæterum tam hæres latronis, quàm  qui ab illo rem quampiam emit, si bona fide possideant, præscribunt &  vsucapiunt, fructus rei possessæ  etiam vsitato tempore. Hoc  habetur in. l. bonæ fidei. ff. de acquirendo rerum dominio. vbi dicitur. Illi qui non possunt vsucapere propter rei vitium, fructus  suos faciunt. Idem habetur in. l. si aliena. §.  Scæuola. ff. de vsucapionibus. Itaque si pater furatus est vrbem aliquam: filius hæres  illius non potest præscribere vrbem, nisi spatio longissimi temporis. Cæterum fructus  vrbis vsitato tempore vsucapit. Vide Syluestrum verb. præscriptio. 1. & 2. §. 8. & 12. &   Couar. in allegata relectione. par. 2. §. 9.
  
 DVbium vltimum est pro intelligentia præcedentium. Vtrùm bona fides  necessaria ad præscribendum patiatur secum   hæsitationem &  dubium. Videtur vera pars  affirmatiua. Primo ex cap. vltim. de præscriptionibus. Ex quo loco desumimus geminam argumentationem. Alteram quidem  ex conclusione ipsa, & ex ratione illius. Pontifex siquidem ibi definit necessariam esse  bonam fidem ad præscribendum, & non  sufficere malam: quoniam possidere mala  fide est peccatum mortale. Tunc sic. Qui  possidet rem aliquam cum hæsitatione &   dubio sit ne propria, sed eo animo vt quando sciuerit esse alienam, donet eam vero domino, non peccat mortaliter: quoniam melior est possidentis conditio, ergo ille talis  habet bonam fidem necessariam ad præscribendum simul cum dubio. Item argumentum desumimus ex corollario quod Pontifex colligit in eodem cap. Oportet vt qui  præscribit nulla temporis parte habeat conscientiam rei alienæ. Tunc sic. Qui dubitat  sit ne res quam possidet aliena, non habet  conscientiam rei alienæ, ergo ille talis habet  bonam fidem. Probatur antecedens. Dubium seu hæsitatio non est assensus, aut dissensus in alteram partem, ergo non habet  conscientiam rei alienæ.
  
 In oppositum est: Quia qui cum dubio  & hæsitatione possidet rem tanquam propriam, peccat mortaliter: ergo cum dubio  non potest habere bonam fidem ad præscribendum. Antecedens probatur. Exponit se ille talis periculo retinendi rem alienam, quanuis habeat animum reddendi illam vero domino cum sciuerit esse alienam.  At vero qui amat periculum peribit in illo,  Ecclesiast. 3.
  
 In hoc dubio est prima sententia quorundam asserentium quòd dubium istud non  tollit bonam fidem. Ita asserit gloss. in cap.  finali de præscriptionibus. & cap. si diligenti. eodem titulo. & Panormitanus, quem sequuntur multi Iurisperiti, est in eadem sententia.
  
 Secunda sententia est Adriani in materia de restitutione, quæst. de præscriptione  in. 4. Sententiarum: & in quodlibeto. 2. dicentis, eum qui habet dubium sit ne res propria, non posse sine peccato mortali possidere illam tanquam propriam, ac subinde nec  præscribere posse: debere tamen seruare illam vero domino, & adhibere diligentiam  ad eum inquirendum. Quòd si hoc faciat,  præscribit etiam cum dubio illo. Adriani ratio est, quoniam si possideat tanquam proprium peccat mortaliter: vt dicebamus in  argumento in oppositum. Si autem seruat  eam vero domino non peccat mortaliter.
  
 Tertia sententia est media inter has extremas. Eum qui dubitat posse quidem possidere illam rem tanquam propriam, debere  tamen pro qualitate dubij partem restituere,  aut illi, cuius dubitat sit ne res illa, aut certè   pauperibus, si post factam diligentiam verum dominum non inuenerit: si manet dubius adhuc post diligentiam factam. Cæterum inquit, quòd eiusmodi dubium interrumpit præscriptionem. ¶ Quarta sententia   item media inter has sententias explicatur  sequentibus conclusionibus. Prima conclusio.  Qui dubitat probabiliter, An res sit aliena,  non habet bonam  fidem. Probatur primo, quia  dubium verisimile & probabile est medium inter bonam, &  malam  fidem, sicut pallidum est medium, inter album, & nigrum. Probatur secundò, quòd non sit bona fides ex. l. 48. ff.  de acquir. rerum domin. vbi dicitur, Bonæ   fidei, & indubiæ possessor. En distinguitur  manifeste bona fides contra dubiam. Secundo probatur. Bona fides in vniuersis alijs  materijs non patitur secum hæsitationem &   dubium, ergo nec in ista materia. Antecedens probatur inductione. Si quis dubitet,  An hodiernus dies sit dies ieiunij non habet  bonam fidem, vt vescatur carnibus. Etenim  si cum illa hæsitatione vesceretur carnibus,  peccaret mortaliter: si autem cum bona fide  illis vescatur non peccat mortaliter. Idem est  in vniuersis alijs. Quartò. Si dubium esset  bona fides, sufficeret ad incipiendam præscriptionem: at hoc consequens est falsum iuxta omnium tam Iurisperitorum, quam Theologorum sententiam, ergo & antecedens.
  
 Secunda conclusio. Qui cum dubio verisimili, sit ne res propria vel aliena possidet,  adhibet autem diligentiam ad inquirendam   veritatem rei: si dubium sit æquale pro vtraque   parte, iustè possidet rem totam integram. Si  vero dubium non sit æquale, sed inclinet magis in alterius fauorem, tenetur qui possidet  pro qualitate dubij partem restituere. Prima  pars probatur ex regulis iuris vulgatis. In pari delicto & causa melior est possidentis conditio. Cum iura partium sunt obscura, reo fauendum est potiùs quam actori. Secundò probatur. Si iudex per sententiam applicaret illam   rem totam possessori, ille iuste totam possideret: quanuis adhuc maneret dubium speculatiuum æquale pro vtraque parte, ergo. Consequentia probatur, quoniam iudicis sententia quæ non fundatur in falsa præsumptione, non magis confert ius in conscientia postquam pronuntiata est, quàm antea. Secunda pars probatur. In tali casu non est par causa possidentis & non possidentis, sed melior  non possidentis, ergo non est mirum quòd  tunc faueamus magis non possidenti. Secundo probatur. Si dubium illud ita attenuaretur pro parte illius qui possidet, vt nulla maneret verisimilitudo pro illius parte, sine  dubio ille teneretur restituere totam rem  integram alteri, ergo quando attenuatur in  illo gradu, vt videlicet, quanuis aliqua sit verisimilitudo pro illius qui possidet parte, est    tamen maior pro alterius parte, tenebitur  pro rata portione aliquid alteri refundere  vel restituere.
  
 Tertia conclusio. Post adhibitam sufficientem diligentiam ad inquirendum verum   rei dominum, is qui possidet inchoat præscriptionem ab eo temporis puncto quo eam   diligentiam adhibuit: etiamsi adhuc maneat  dubius speculatiuè. Probatur primò. Ad inchoandam præscriptionem, sufficit simul  cum possessione & reliquis conditionibus  bona fides humana. Sed post adhibitam sufficientem diligentiam possessor iste habet bonam fidem humanam, ergo incipit præscribere ab eo puncto temporis. Probatur minor. Ille possessor est certus practicè  & moraliter, quòd illa res est propria, ergo habet  bonam fidem humanam. Antecedens probatur, quoniam in moralibus non est efflagitandum mathematicum iustum. Secundo probatur conclusio. Ex fine legum quæ   sunt de præscriptione latæ, qui finis frustraretur certè, nisi is possessor præscriberet.  Quod sic probatur. Finis legum, quæ de  præscriptione latæ sunt, est ne rerum dominia incerta sint longo tempore: at nisi hic  possessor præscriberet: perpetuò rei illius  quam possidet, dominium maneret incertum, ergo &c. Minor probatur. Siquidem  possessor ille cum eodem dubio, transfunderet rem illam in suos hæredes, & illius hæredes in suos. Tertio probatur. Si iudex per  sententiam applicaret rem illam possidenti  sine dubio à tempore pronuntiatæ  sententiæ   possessor inchoaret præscriptionem, etiamsi   adhuc maneret dubius speculatiuè: sed ad  quietandam conscientiam & bonam fidem  habendam, tam sufficit diligentia adhibita,  quàm iudicis sententia, ergo.
  
 Quarta conclusio. Dubium verisimile  & probabile antequam adhibita sit sufficiens   diligentia, non sufficit ad inchoandam præscriptionem: Cæterum si superueniat præscriptioni, quæ bona fide inchoata erat, non  interrumpit illam. Prima pars est communis concessio omnium Theologorum &   Iurisperitorum, & ex capitulis requirentibus bonam  fidem ad præscribendum patet. Secunda pars est communis omnibus Iurisperitis quos  refert & sequitur Syluester, verbo, præscriptio. 2. §. 3.  & copiosiùs hoc disserit Episcopus Segouiensis par. 2. §. 7. in regula possessor. Quanuis hæc pars sit contra Adrianum  & Soto & alios Theologos. Probatur autem   hæc pars. De facto in exteriori foro pronuntiaretur sententia pro eo possessore qui bona fide incepisset præscriptionem quanuis  postea dubitaret: sed sententia in foro exteriori pronuntiata quæ non innititur falsæ   præsumptioni confert ius in conscientia, ergo præscribit. Maior patet, quoniam omnes  Iurisperiti sunt in ea sententia, quòd ille præscribat, Iurisperiti autem sunt iudices pronuntiantes sententiam in foro exteriori. Confirmatur, sententia quæ in foro exteriori iuxta omnium Iurisperitorum sententiam pronuntiatur, non est iniusta. Alioquin semper  tribunal exterius erraret, sententiam pronuntiando in huiusmodi causa, ergo talis sententia confert ius. Secundò probatur hæc pars  argumento in principio huius dubij facto  pro parte affirmatiua ex cap. fin. de præscriptionibus. Et confirmatur ex cap. si virgo.  34. quæst. 2. ex regul. 2. de regulis iuris. in 6.   quæ sic habet: possessor malæ fidei tempore  non præscribit. In his siquidem capitulis ad  inchoandam præscriptionem exigitur bona fides. Cæterùm ad eam continendam tantùm, exigitur, quòd absit mala fides & scientia rei alienæ: qui vero dubitat sit ne res sua,  non habet malam fidem, vt ostendimus conclusione. 1. Vltimò probatur hæc eadem pars  ex cap. inquisitioni. & ex cap. dominus. de  secundis nuptijs. vbi fœmina quæ nupsit secundo viro bona fide, priore viuo, iubetur  reddere debitum secundo viro, etiam si dubium postea superuenerit, ergo multo magis in nostro casu, qui sic dubitat poterit continuare præscriptionem: si adhibet sufficientem diligentiam.
  
 Sed contra hanc conclusionem arguitur.  Per litis contestationem in exteriori foro  interrumpitur præscriptio bona fide inchoata, sed litis contestatio solum facit conscientiam dubiam, ergo dubium solum sufficit  ad interrumpendam præscriptionem. Repondetur ad hoc, in casu isto non interrumpi præscriptionem propter solum dubium,  quod oritur ex litis contestatione, hoc est,  ex petitione veri domini: sed quia iura solum volunt fauere possessori pacifico. Cæterum quando dubium aliunde oritur: possessor est pacificus, ac subinde præscribit.  Ad argumenta vero partis affirmatiuæ, quatenus aduersantur secundæ conclusioni, &   primæ parti conclusionis vltimæ: patet ex  ipsis conclusionibus. Respondetur enim  Pontificem in hoc capite vocare peccatum  mortale, siue eam conscientiam quæ formaliter peccatum est & mala fides, siue certè   eam quæ causaret peccatum mortale: nisi  adhibeatur diligentia ad inquirendum verum dominum. Et hæc posterior non est  sufficiens ad incipiendam præscriptionem,  bene tamen ad continuandam. Vt indicæ   (quantum videtur aperte) ipse Pontifex in  corollario quod inde infert. Ad argumentum in oppositum respondetur, nulli omnino periculo peccati exponere seipsum, qui  cum dubio verisimili iuxta definita in nostris conclusionibus possidet rem alienam,  etiam tanquam propriam. Hæc dicta sint  de materia de Dominio.
  
  
  
   QVÆSTIO LXII.   De Restitutione.
  
 DEINDE considerandum est  de restitutione. Et circa hoc  quæruntur octo.
  
 ARTICVLVS PRIMVS.   ¶  Vtrùm restitutio sit actus iustitiæ commutatiuæ.
  

 AD Primum sic proceditur.{
         Infr. ar. 2. & 5. corp.        
} Videtur, quòd restitutio non sit actus iustitiæ commutatiuæ: iustitia enim respicit rationem debiti. Sed sicut donatio potest esse eius quod non debetur, ita etiam & restitutio. Ergo  restitutio non est actus alicuius partis iustitiæ.
  
 ¶ 2 Præterea. Illud quod iam transijt, & non est, restitui non potest.    Sed iustitia & iniustitia sunt circa  quasdam actiones & passiones, quæ   non manent, sed transeunt. Ergo  restitutio non videtur esse actus alicuius partis iustitiæ.
  
 ¶ 3 Præterea. Restitutio est quasi  quædam recompensatio eius, quod  subtractum est. Sed aliquid potest  homini subtrahi non solum in commutatione, sed etiam in distributione, puta cùm aliquis distribuens,  minus dat alicui quàm debeat habere. Ergo restitutio non magis est  actus commutatiuæ iustitiæ quàm  distributiuæ.
  
 SED contra. Restitutio ablationi opponitur. Sed ablatio rei alienæ est actus iniustitiæ circa commutationes. Ergo restitutio eius est  actus iustitiæ, quæ est in commutationibus directiua.
  
 RESPONDEO dicendum,  quòd restituere nihil aliud esse videtur, quàm iteratò aliquem statuere in possessionem, vel dominium rei  suæ. Et ita in restitutione attenditur æqualitas iustitiæ secundùm recompensationem rei ad rem: quod  pertinet ad iustitiam commutatiuam. Et ideo restitutio est actus commutatiuæ iustitiæ, quando scilicet  res vnius ab alio habetur, vel per  voluntatem eius, sicut in mutuo,  vel deposito: vel contra voluntatem   eius, sicut in rapina vel furto.
  
 AD primum ergo dicendum, quod   illud quod alteri non debetur, non  est, propriè loquendo, eius, etsi aliquando eius fuerit. Et ideo magis  videtur esse noua donatio, quàm restitutio, cum quis alteri reddit quod    ei non debetur. Habet tamen aliquam similitudinem restitutionis:  quia res materialiter eadem est: non   tamen est eadem secundùm formalem rationem, quam respicit iustitia, quod est esse suum alicuius. Vnde nec propriè restitutio dicitur.
  
 AD secundum dicendum, quòd  nomen restitutionis, inquantum importat iterationem quandam, supponit rei identitatem. Et ideo secundùm primam impositionem nominis, restitutio videtur locum habere  præcipuè in rebus exterioribus,  quæ manentes eædem, &  secundum   substantiam, & secundùm ius dominij ab vno possunt ad alium deuenire. Sed sicut ab huiusmodi rebus  nomen commutationis  translatum est  ad actiones vel passiones, quæ pertinent ad reuerentiam vel iniuriam  alicuius personæ, seu nocumentum   vel profectum: ita etiam nomen restitutionis ad hoc deriuatur: quæ licet realiter non maneat, tamen manet in effectu vel corporali, puta  cum ex percussione læditur corpus:  Vel qui est in opinione hominum:  sicut cùm aliquis verbo opprobrioso remanet infamatus, vel etiam minoratus in suo honore.
  
 AD tertium dicendum, quod recompensatio, quam facit distribuens ei,  cui dedit minus, quàm debuit, fit  per comparationem rei ad rem: vt  si quanto minus habuit quam debuit,  tanto plus ei detur. Et ideo iam pertinet ad iustitiam commutatiuam.

  

 SVMMA ARTICVLI.
  
 COnclusio prima est affirmatiua. Ratio breuiter est, quia restitutio importat recompensationem rei ad rem secundum   æqualitatem. ¶ Secunda conclusio. Notetur  in solutione ad primum. Restitutio propriè   loquendo importat rationem debiti. ¶ Tertia conclusio. Notetur in solutione ad secundum. Restitutio etiamsi secundùm primæuam significationem habeat locum  præcipuum   in rebus exterioribus, tamen transfertur ad  actiones vel passiones, quæ pertinent ad iniuriam vel reuerentiam personæ. ¶ Quarta  conclusio. Recompensatio quam facit distribuens ei cui dedit minus quam debet, fit  per recompensationem rei ad rem, & pertinet ad iustitiam commutatiuam.

  
 COMMENTARIVS.
  
 MAteria hæc de restitutione grauissima est, & Theologo valde necessaria ad decidendas difficultates quæ quotidie in humano conuictu se se offerunt. Disserunt Theologi de restitutione in. 4. Sententiarum dist. 15. vbi Magister agit de tertia parte pœnitentiæ, quæ dicitur operis satisfactio. Summistæ verò in verbo restitutio. inter quos specialiter videatur Caietan.  Adrian. in 4. in materia de restitutione. &   & Ioan. de Medina in codice de restitutione. Magist. Soto li. 4. de iust. & iur. q. 6. & 7.
  
 Nos autem in hoc tractatu stylo quidem   breui sed compendioso curabimus vniuersalium & particularium difficultatum confusionem distinguere & decidere, ita vt nihil necessarium prætermittamus.
  
 ANte omnia de vocabulo, restitutio,  sciendum est, esse Ciceronianum sed  in significatione vniuersaliore, ita vt idem  sit restituere atque reddere siue ex iustitia  hoc fiat, siue ex liberalitate, siue alio modo.  Et hoc modo dicitur quis restitutus in pristinam salutem beneficio medicinæ, & in  pristinam dignitatem opera amici. At vero  Theologi de iustitia disputantes strictiùs  vtuntur hac voce: vt significet actum iustitiæ   commutatiuæ, quo reparatur iniuria, siue in  bonis honoris, siue in bonis corporis, siue in  bonis spiritualibus. Quibusdam tamen Theologis placet distinguere, vt restitutio proprie sit bonorum fortunæ, satisfactio verò sit  recompensatio facta pro iniuria circa personam. Nihilominus frequentissime vtrunque    vocabulum pro altero vsurpatur. Verum est  tamen, quod satisfactio specialiter dicitur, quando quis per actum pœnitentiæ Deo satisfacit, non tamen ita proprie dicetur restitutio:  quia reuera Deus non patitur aliquod detrimentum nostris offensis, & ideo restitutio  quæ est actus iustitiæ commutatiuæ  non potest dici propriè in ordine ad Deum. Et tamen inter Deum & hominem solum ponitur ex parte Dei iustitia distributiua: ex parte vero nostra ponitur pœnitentia quæ est  specialis virtus & pars potentialis iustitiæ,  quatenus homo per contritionem nititur satisfacere Deo pro offensa commissa contra  eum. Dicitur etiam satisfactio tertia pars pœnitentiæ, secundum  quod homo facit aliqua opera, per quæ satisfacit pro pœnis debitis in purgatorio. Hactenus de nomine, restitutio.
  
 Definitio vero quid rei talis colligitur à   Diuo Thoma. Restituere est iteratò  aliquem statuere in dominium vel possessionem rei suæ.  Intelligitur autem nomine rei, omne illud  ad quod homo habet ius. Hæc definitio non   indiget noua explicatione, suppositis quæ   diximus de dominio & possessione. Ex hac  definitione colligit Diuus  Thomas principalem conclusionem huius articuli. Quæ quidem ab  omnibus recipitur: & quanuis sit controuersia inter Doctores, an violatio iustitiæ distributiuæ obliget ad restitutionem: tamen omnes conueniunt in hoc quod si illa violatio obligat ad restitutionem, talis restitutio pertinet  ad iustitiam commutatiuam. Vtrùm autem  talis violatio obliget ad restitutionem, disputat Caietanus latè in hoc loco circa solutionem ad tertium. Sed nos opportunius  hanc difficultatem  definiemus quæst. seq. 63.



  
 ARTICVLVS II.   ¶  Vtrùm sit necessarium ad salutem, quòd fiat restitutio eius quod  ablatum est.
  

 AD Secundum sic proceditur.{
         4. d. 15. q. 1. art. 8. q. 2. Et quolib. 12. artic. 2.        
}   Videtur, quòd non sit  necessarium ad salutem, quod   fiat restitutio eius quod ablatum est.  Quod enim est impossibile, non est de    necessitate salutis. Sed aliquando  impossibile est restituere, id quod  est ablatum, puta cùm aliquis abstulit alicui membrum vel vitam. Ergo non videtur esse de necessitate  salutis, quòd aliquis restituat quòd  alteri abstulit.
  
 ¶ 2 Præterea. Committere aliquod peccatum non est de necessitate salutis: quia sic homo esset perplexus. Sed quandoque illud quod  aufertur, non potest restitui sine peccato: puta cùm aliquis alicui famam   abstulit, verum dicendo. Ergo restituere ablatum non est de necessitate salutis.
  
 ¶ 3 Præterea. Quod factum est,  non potest fieri, vt factum non fuerit. Sed aliquando alicui aufertur  honor suæ personæ ex hoc ipso, quod   passus est ab aliquo iniustè eum vituperante. Ergo non potest sibi restitui quod ablatum est. Et ita non  est de necessitate salutis restituere  ablatum.
  
 ¶ 4 Præterea. Ille, qui impedit  aliquem ab aliquo bono consequendo, videtur illud ei auferre: quia  quod modicum deest, quasi nihil  deesse videtur, vt Philosophus dicit in secundo  †{
         Lib. 2. textu 56. tomo. 2.        
}  Physic. Sed cùm  aliquis impedit aliquem vt non consequatur  præbendam vel aliquid huiusmodi, non videtur quòd teneatur ei ad restitutionem præbendæ:  quia quandoque non posset. Non  ergo restituere ablatum, est de necessitate salutis.
  
 SED contra est, quod August.  dicit in epistola ad  †{
         Epist. 54. à medio illius. to. 2.  Et habetur 14. q. 6. cap. 51. res aliena.        
}  Maced. 14. quæstion. 6. Si res aliena propter quam    peccatum est, reddi possit, & non  redditur, pœnitentia non agitur, sed  simulatur. Si autem veraciter agitur,  non remittitur peccatum, nisi restituatur ablatum, si (vt dixi) restitui potest.
  
 RESPONDEO dicendum,  quòd restitutio, sicut dictum  †{
         Arti. præcedenti.        
} est, est  actus iustitiæ commutatiuæ, quæ   in quadam æqualitate consistit. Et  ideo restituere importat redditionem illius rei, quæ iniustè ablata est.  Sic enim per iteratam eius exhibitionem æqualitas reparatur. Si verò iustè  ablatum sit, inæqualitas erit,  vt ei restituatur: quia iustitia in æqualitate consistit. Cùm ergo conseruare iustitiam sit de necessitate  salutis, consequens est quòd restituere id quod iniustè ablatum est  alicui, sit de necessitate salutis.
  
 AD primum ergo dicendum, quod   in quibus non potest recompensari  æquiualens, sufficit quòd ibi recompensetur quod possibile est: sicut patet de honoribus qui sunt ad Deum   & ad parentes, vt Philosophus dicit  †{
         Lib. 8. ca. vlt. non procul à fine, tom. 5.        
}  in 8. Ethic. Et ideo quando id  quod est ablatum, non est restituibile per aliquid æquale, debet fieri recompensatio qualis possibilis est:  puta cùm aliquis alicui abstulit membrum, debet ei recompensare vel  in pecunia, vel in aliquo honore, considerata conditione vtriusque personæ, secundum arbitrium  boni viri.
  
 AD secundum dicendum, quòd  aliquis potest alicui famam tripliciter auferre. Vno modo verum dicendo, & iustè: puta cùm aliquis crimen alicuius prodit ordine debito    seruato, & tunc non tenetur ad restitutionem famæ. Alio modo falsum dicendo & iniustè, & tunc tenetur restituere famam, confitendo se falsum dixisse. Tertio modo  verum dicendo, sed iniustè: puta  cùm aliquis prodit crimen alterius  contra ordinem debitum: & tunc  tenetur ad restitutionem famæ quantum potest, sine mendacio tamen:  vtpotè quòd dicat se malè dixisse,  vel quòd iniustè eum diffamauerit.  Vel si non possit famam restituere,  debet ei aliter recompensare, sicut  & in alijs dictum †{
         In solutione. ad primum.        
} est.
  
 AD tertium dicendum, quòd  actio contumeliam inferentis non  potest fieri, vt non fuerit. Potest tamen fieri, vt eius effectus, scilicet  diminutio dignitatis personæ in  opinione hominum, reparetur per  exhibitionem reuerentiæ.
  
 AD quartum dicendum, quòd  aliquis potest impedire aliquem ne  habeat præbendam, multipliciter.  Vno modo iustè, puta si intendens  honorem Dei, vel vtilitatem Ecclesiæ, procuret quòd detur alicui personæ digniori: & tunc nullo modo  tenetur ad restitutionem, vel ad aliquam recompensationem faciendam. Alio modo iniustè: putà si intendat eius nocumentum, quem  impedit propter odium vel vindictam, aut aliquid huiusmodi: & tunc  si impedit ne præbenda detur digno, consulens quòd non detur antequam sit firmatum quòd ei detur, tenetur quidem ad aliquam recompensationem pensatis conditionibus personarum & negotij secundùm arbitrium sapientis: non  tamen tenetur ad æquale, quia illam   nondum fuerat adeptus, & poterat  multipliciter impediri. Si verò iam  firmatum sit quòd alicui detur præbenda, & aliquis propter indebitam causam procuret quòd reuocetur, idem est ac si iam habitam ei  auferret: & ideo tenetur ad restitutionem æqualis, tamen secundùm  suam facultatem.

  

 SVMMA ARTICVLI.
  
 COnclusio est. Restituere id quod iniustè ablatum est alicui, est de necessitate salutis. Ratio est, quia conseruare iustitiam   est de necessitate salutis.

  
 COMMENTARIVS.
  
 DVbitatur primò circa conclusionem  articuli, an sit vera. Arguitur primò   pro parte negatiua. Qui retinet rem alienam   domino irrationabiliter inuito, non peccat:  sed quicunque dominus est irrationabiliter inuitus, si nolit rem suam detineri ab altero qui illam accepit, ergo alter non tenetur restituere. Probatur minor. Quia vnusquisque ordine charitatis, tenetur magis diligere bonum spirituale proximi, quam bona temporalia, ergo ex eodem ordine obligatur, vt sit voluntarius quòd alter retineat  bona sua temporalia ne mortaliter peccet.
  
 Secundò. Si esset præceptum de restitutione, contineretur in septimo præcepto Decalogi: Non furtum facies, sed non continetur in hoc, ergo. Probatur minor. Quia illud præceptum est negatiuum, & proinde  obligat semper & pro semper, sed præceptum   restituendi est affirmatiuum, quod non pro  semper obligat, sed pro tempore & loco, ergo non continetur in illo septimo præcepto,  Non furtum facies.
  
 Tertiò. Si esset præceptum restituendi,  non solum obligaret restituere res iniustè   ablatas, sed etiam omnes res alienas etiam  iustè acceptas, Verbi  gratia, si quis accepit mutuò  rem   alienam, vel etiam inuenit illam: at vero    Diuus  Thomas duntaxat inquit esse de necessitate  salutis restituere quod iniustè ablatum est,  ergo conclusio non satisfacit plene titulo  articuli. Imo adiungit Diuus  Thomas quòd si aliquid iustè ablatum sit, inæqualitas erit ei restituere cui ablatum est.
  
 Fuerunt Græci quidam, vt refert Guido  Carmelita in lib. de hæresibus negantes, restituere esse de necessitate salutis. Erasmus  etiam in quatuor primis editionibus super  Euangelia, in illud Lucæ, quod superest date eleemosynam, negauit necessitatem restitutionis, sed in editione quinta asseruit illam.  Et Castro de hæresibus in verbo, restitutio   refert prædictos autores.
  
 PRO decisione veritatis sit prima conclusio. Necessarium est ad salutem necessitate præcepti vt qui iniustè retinet alienum restituat illud quomodolibet peruenerit ad manus eius. Ista conclusio videtur vniuersalior quam  conclusio  Diui  Thomae sed in substantia eadem est cum illa. Pro cuius intelligentia notandum est quòd ex duplici titulo potest oriri obligatio restituendi. Alter titulus  est acceptio rei alienæ, siue iusta, siue iniusta: sicut contingit in mutuo vel in furto siue res illa possideatur ab eo qui accepit, siue  non possideatur. Intelligimus ergo nomine  acceptionis quamlibet actionem, propter  quam minus habet alter in bonis suis, quam  ius illius postulabat. Vt abscisio brachij, combustio domus. Et isto modo dicitur in præsenti acceptio rei alienæ. Alter titulus est  ipsamet res aliena, siue ille qui possidet acceperit illam à vero domino, siue acceptam  ab alio retineat, vel ex donatione vel ex venditione vel ex inuentione. Contingit autem  aliquando vt vterque titulus conueniat: &   teneatur aliquis ex utroque capite restituere.
  
 Notandum est secundo, quòd acceptio  iusta rei alienæ non inducit propriè obligationem restituendi, donec accipiens sit in  mora reddendi illam domino. Verbi  gratia, Si quis  accipiat mutuo, vel in deposito pecuniam  ad tempus determinatum, tunc si intra illud  tempus legitimum reddit, non dicitur restituere propriè. Et ratio est. Quia restituere  ex primæua & Latina significatione, est id  quod lapsum erat erigere, vel deprauatum  corrigere & in pristinum perditum statum    reparare: cum autem à Theologis translatum est vocabulum ad actionem quamdam   iustitiæ significandam, noluerunt excludere illam proprietatem significationis. Aliâs  omnes actus iustitiæ  commutatiuæ dicerentur restitutio. Sed intendunt solummodo significare actionem illam iustitiæ commutatiuæ reparatricem damni, quod ex iniustitia emerserat. Et idcirco non quotiescunque   redditur res aliena vero domino dicitur restitutio. Et sic intelligatur Diuus  Thomas in hoc articulo. Sed si quis obijciat, quod Diuus  Thomas dicit in articulo primo. Et ideo restitutio est  actus iustitiæ commutatiuæ, quando scilicet res vnius ab alio habetur, vel per voluntatem eius, sicut in mutuo & deposito, vel  contra voluntatem eius, sicut in rapina &   furto, ergo cum aliquis reddit mutuum vel  depositum, restituit secundum Diuum Thomam   etiam si habeat illud per voluntatem domini. Respondetur primò, quòd Diuus Thomas visus est illic explicare genus restitutionis, scilicet æqualitatem iustitiæ commutatiuæ, non autem explicauit in illis verbis differentiam restitutionis, quæ insinuatur in  ipsa definitione, cum dicitur iterato statuere. Quod quidem præsupponit læsum esse  ius alterius. Respondetur secundo, quòd cum   Diuo  Thoma dicit, per voluntatem eius sicut in  mutuo vel deposito, intelligit à principio  mutuationis vel depositionis: postea vero  cum habet locum restitutio, iam homo detinet alienum contra voluntatem domini.
  
 Notandum est tertio, quòd quando quis  iam est in mora soluendi rem, etiam licitè   acceptam, statim incipit esse iniustus, & illa  detentio est eiusdem rationis cum furto vel  rapina. Ita docet D. Tho. infra quæst. 66. art.  3. ad secundum. Vnde quando in definitione furti ponitur acceptio rei alienæ, comprehendit Diuus  Thomas retentionem rei alienæ contra voluntatem domini. Ex dictis colligitur  quàm formaliter locutus fuerit Diuus  Thomas in  sua conclusione, solum asserens, esse de necessitate salutis restituere, id quod iniustè   ablatum est. Nam reddere id quod iustè ablatum est & iustè retinetur, non est propriè   restituere. Et propterea vsi sumus vocabulo  retentionis iniustæ vt vniuersaliùs loqueremur. Quam conclusionem censemus esse    certam secundum fidem. Patet ad Rom. 13.   "Reddite omnibus debita, cui tributum, tributum"  &c. Patet etiam ex consensu totius  Ecclesiæ  & doctorum. Et ex communi regula iuris, non dimittitur peccatum, nisi restituatur ablatum. Quæ quidem intelligitur  quando homo potest restituere. Et est Diui  Augustini in epistola 54.  & regula & intelligentia ipsius.
  
 Secunda conclusio. Præceptum de restituendo, est simpliciter & formaliter affirmatiuum, sed importat negatiuum super  quod fundatur. Ratio est, ex duplici differentia quam ponunt Theologi inter præcepta affirmatiua & negatiua. Prima est, quod affirmatiua præcipiunt actus virtutum: negatiua vero prohibent actus vitiorum. Secunda differentia est, quòd contra præcepta affirmatiua peccant homines peccatum omissionis, contra negatiua verò peccatum commissionis, scilicet occidendo, &c. At verò præceptum de restituendo præcipit directè actum virtutis iustitiæ commutatiuæ, ergo est affirmatiuum. Quòd autem includat negatiuum supra quod fundatur, patet: quia includit negationem retinendi  rem alienam inuito domino, quæ est tota ratio quare obligat præceptum affirmatiuum ad restituendum & exercendum actum virtutis.
  
 Ad argumenta quæ proposuimus respondetur ad primum, quòd non est irrationabiliter inuitus, si velit homo restitui sibi  rem suam, quando ex malitia alterius retinetur, tunc enim charitas non obligat: vt  quis renuntiet iuri suo propter alterius liberam voluntatem qua vult peccare: sed obligat tempore necessitatis.
  
 Ad secundum argumentum, iam patet  responsio ex his quæ dicebamus in secunda conclusione  & interpretatione illius. Præceptum enim restituendi, quanuis sit affirmatiuum, reducitur ad negatiuum tamquam   ad principalius præceptum quod est radix  & ratio quare illud affirmatiuum obliget  sub peccato mortali.
  
 Ad tertium, etiam patet ex dictis in confirmatione primæ conclusionis. In solutionibus ad argumenta huius articuli tangit  Diuus Thomas omnem materiam restitutioni subiectam & modum restituendi quapropter doctrinam harum solutionum exactius oportet examinare.
  
 Aduertendum est igitur, quatuor esse genera bonorum de quibus possumus inquirere an restitutio habeat locum in illis, &   quomodo sit facienda. Primò quidem sunt  bona spiritualia, vt gratia Dei & virtutes:  sunt etiam bona naturalia corporis & animæ. Sunt etiam bona extrinseca. Verbi  gratia, bonæ fortunæ, vt fama & honor. Sunt denique   officia & beneficia publica, tam in seculari  republica, quàm in Ecclesiastica. De his omnibus latè disputandum est.
  
 DVbitatur ergo secundo loco. Vtrùm  ille qui læsit proximum in spiritualibus bonis, teneatur ei aliquid restituere. Verbi  gratia,   qui fuit illi causa peccandi, & vt amitteret  gratiam & virtutes, vel impediret profectum   spiritualem suis persuasionibus.
  
 Primò arguitur pro parte affirmatiua. Si  quis proximo propinet venenum, tenetur  ex iustitia statim quærere illi remedium, ergo multo magis qui persuasionibus suis propinat alteri spirituale venenum. Patet consequentia, quia iste magis nocet proximo,  quàm alter. Secundo si Prædicator vel Doctor falsam doctrinam doceat, tenetur quàm  primum poterit reuocare sententiam, ergo  pari ratione, si quis induxit particulariter  proximum ad peccandum, tenetur illi restituere quàm primum poterit, persuadendo  contrarium.
  
 Tertiò. Si quis occidat vel mutilet hominem etiam volentem occidi vel mutilari, peccat contra iustitiam, eo quòd solus  Deus est Dominus vitæ corporalis. Ergo si  quis inducat hominem ad peccandum, peccabit ipse contra iustitiam: & tenebitur ad  restitutionem, etiam si alter voluntariè peccet. Probatur consequentia. Quia etiam solus Deus est Dominus gratiæ  & virtutum  infusarum. Scotus in quarto Sententiarum  distinctione. 15. quæstione. 3. articulo. 1. &   Ricardus articulo. 4. quæstione. 21. &  Paludanus ibidem, & Adrianus in materia de  restitutione vbi supra: ait, quòd tenetur homo qui fuit alteri causa peccati restituere illi commodiori via qua poterit. Verbi  gratia, Suadendo illi contrarium & orando pro illo.
  
   PRO decisione veritatis sit prima conclusio. Qui induxit alterum ad peccandum sine dolo & fraude, non tenetur ex iustitia ad aliquam restitutionem illi faciendam. Probatur, quia sic inducens vel persuadens nihil abstulit à proximo inuito, ergo  non tenetur illi restituere. Neque valet responsio Soti, quòd quanuis scandalizator non  sit tota causa peccati, est tamen partialis causa quæ antecedit voluntatem alterius: & ex  hac parte facit ei aliquam iniuriam & tenetur restituere. Contra hoc est, quòd pari ratione qui improbitate precum obtinet ab amico bonum aliquod, teneretur illi restituere: quia etiam est causa quædam antecedens voluntatem alterius. Consequens autem falsum est, quia scienti & volenti non fit  iniuria, vt habetur de regulis iuris in 6. Igitur vbi non est fraudulentia aut violentia,  non oritur obligatio restituendi.
  
 Secunda conclusio. Etiam si quis per dolum & fraudem scandalizet proximum offerendo illi occasionem peccandi, non tenetur per se loquendo ad aliquam restitutionem faciendam. Hæc conclusio videtur esse  contra Magistrum Soto lib. 4. de Iustitia &   iure. quæst. 6. art. 3. conclus. 2.  & contra aliquos nostri temporis Theologos. Sed probatur conclusio. Ille quantumlibet mentiendo non lædit proximum nisi tantùm in bonis spiritualibus, ergo non tenetur ad restitutionem. Probatur consequentia, quia bona spiritualia non possunt amitti nisi propria  & libera voluntate. Verbi  gratia, Si quis duxit amicum   nescientem in domum meretricis, vbi moraliter loquendo erat scandalizandus, non tenetur illi aliquid restituere, sed solum peccat  maximum peccatum contra charitatem proximi. Confirmatur, quia tota ratio peccandi mortaliter in huiusmodi fraude est, quia  exponit proximum in periculo fornicandi.  Sed hæc ratio non obligat ad restitutionem,  ergo &c. Dixi autem in conclusione per se  loquendo: nam si ex talifraude aut dolo sequatur postea aliquod damnum temporale, tenetur qui fecit dolum ad restitutionem.  Verbi  gratia, Si in illa domo erat aliquis corriualis,  qui illum percuteret & spoliaret, tunc tenebitur ille scandalizator ad restitutionem. Similiter si persuasit contractum vsurarium    siue manifestè siue per dolum, tenebitur ad  omnia damna reparanda, quæ consequuntur ex mala aut falsa persuasione. Cæterùm  quando per vim detinetur aliquis, vel trahitur ad peccandum, tunc certum est quòd  inferre vim illam, pertinet ad iniustitiam.
  
 Tertia conclusio. Speciali obligatione  præcepti de correctione fraterna tenebitur  scandalizator, si potest proximum corrigere. Hæc conclusio non aliter probatur, quàm  ex communi consensu sapientum, qui iudicant quodammodo iustum esse, vt qui causam mali dedit, sit etiam reparator illius.
  
 Ad argumenta in oppositum respondetur. Ad primum nego similitudinem rationis: quanuis enim vterq́ue teneatur succurrere proximo, tamen qui propinauit venenum, tenetur succurrere ex iustitia commutatiua: qui autem nocuit in spiritualibus tenetur ex charitate proximum corrigere. Neque enim ex maiori nocumento colligitur  obligatio restitutionis: sed ex nocumento  contra iustitiam commutatiuam per quod  aufertur à proximo aliquid contra voluntatem eius. Vtrum autem sit semper maius peccatum inducere proximum ad peccandum  mortaliter, Verbi  gratia, ad fornicandum, quàm furari ab illo magnam pecuniæ quantitatem,  posset aliquis dubitare. Sed respondetur breuiter. Quòd quanuis ex genere suo in communi loquendo sit maius peccatum inducere proximum ad peccandum, & nocere  in spiritualibus, quàm nocere in temporalibus, tamen in particulari, quando illa læsio  in spiritualibus non intenditur directè, poterit esse maius peccatum furari à proximo magnam pecuniæ quantitatem, quàm illum  inducere ad fornicandum. Eò vel maximè   quòd ipse fornicator voluntariè peccat, si  autem directè ab aliquo intenderetur deijcere proximum à gratia Dei, est maximum peccatum & contra Spiritum sanctum, videlicet inuidia charitatis fraternæ.
  
 Ad secundum argumentum respondetur, quòd ille Prædicator aut Doctor non  tenetur ex iustitia commutatiua, per se loquendo, retractare sententiam, sed ex charitate. Aliquando etiam tenebitur ex virtute religionis, quando ex mala eius doctrina  diminuitur cultus diuinus. Cæterùm aliquando etiam tenebitur ex iustitia commutatiua retractare sententiam: quando ex falsa doctrina illius sequitur incommodum  temporale ipsis proximis. Verbi  gratia, Si prædicauit licitum esse vendere triticum vltra taxationem Pragmaticæ, tenebitur ad restitutionem damni temporalis.
  
 Ad tertium respondetur, quòd quanuis  solus Deus sit causa efficiens gratiæ  & virtutum infusarum, tamen huiusmodi pretiosas qualitates ponit in nostro libero arbitrio,  & facit nos dominos donorum suorum, ita  vt dum illa per peccatum amittimus non  peccemus contra iustitiam, & ex consequenti, neque ille cuius persuasione peccatur, tenebitur ad restitutionem. Secus autem res habet circa vitam temporalem, cuius Deus voluit esse specialis Dominus: ita  vt ego ipse contra iustitiam peccem si me  occido, vel occidi sine causa permitto. Habemus igitur ex dictis, quòd nulla ratione  læsio in bonis spiritualibus per se loquendo  obligat ad restitutionem, ac propterea Diuus Thomas nullam mentionem fecit de  læsione in spiritualibus: dum in hoc articulo intendebat explicare omnem materiam  subiectam restitutioni.
  
 DVbitatur tertiò. Consequenter, an is  qui auocat aliquem ab ingressu religionis, vel etiam iam professum inducit vt  relinquat religionem, teneatur ad aliquam  restitutionem faciendam vel ipsi vel conuentui?
  
 Primò arguitur pro parte affirmatiua.  Qui persuasit aliquem ne faciat eleemosynam pauperi, quam paratus erat dare tenetur restituere pauperi illam eleemosynam:  quanuis alter non dabat eleemosynam ex  iustitia, sed tantùm ex misericordia, ergo  pari ratione tenebitur in casu proposito restituere religioni vtilitatem, & commodum quæ prouenirent religioni ex illa persona.
  
 Secundò arguitur. Religio ipsa habet ius  respectu monachi professi, videlicet ad operas illius vtiles ipsi religioni. Ergo qui talem monachum à religione abduxit, facit  contra iustitiam, & tenebitur restituere.
  
 Tertiò arguitur. Si quis persuadeat seruo vt fugiat dominum suum, tenetur restituere seruum & operas eius vtiles domino,  ergo simile est de religioso. De hac re sunt  variæ opiniones, aliqui sequuntur partem  affirmatiuam, maximè quando religiosus  est professus. Aliqui verò  moderantur hanc  sententiam, & aiunt, quòd si persuasor fecit animo nocendi, tenebitur restituere, si  autem non fecit animo nocendi, non tenetur restituere. Alij vero rigurosiùs & scrupulosiùs loquuntur. Aiunt enim, vsque adeo  talem persuasorem teneri restituere vt obligent eum ad recipiendum habitum religionis, si non potest ipse aliter restituere. Et adducunt exemplum Raymundi quondam  Generalis ordinis Prædicatorum. De quo  dicitur ob eam causam ingressum fuisse religionem, quòd alium à proposito religionis auocauerit: & aiunt, hanc sententiam  veram esse quando religiosus abductus, erat  iam professus, &  quando per dolum & fraudem abducitur à religione. Assertores huius sententiæ refert Syluester in verb. restitutio. 3. §. primo. dicto. 2.
  
 PRO decisione veritatis sit prima conclusio. Qui absque dolo & fraude persuasit alteri ne ingrederetur religionem, vel  etiam ingressum nouitium, vel etiam professum abduxerit, quouis animo id fecerit,  non tenetur ad restitutionem.
  
 Secunda conclusio. Qui per fraudem,  & multò magis, qui per vim, auocat aliquem   à firmo proposito religionis, siue secularem siue nouitium siue professum: tenetur  ad restitutionem faciendam damni temporalis, quod consequitur, tam ipsi homini,  quàm conuentui. Sit exemplum. Si quis  Doctor habens cathedram honorificam &   pingue patrimonium velit intrare aliquam  religionem, vel iam sit in illa nouitius, aut  professus, & auocauerit quis eum à tali religione solis precibus & monitis, non tenebatur ad aliquam restitutionem faciendam  illi, vel religioni. Si autem per dolum &   fraudem abduxerit eum, & multò magis  si per vim, tenebitur ad restitutionem tam  ipsi quàm religioni totius damni & lucri cessantis. Vtraque conclusio quantùm  ad restitutionem faciendam vel non faciendam ipsi particulari: probatur ex definitis  in præcedenti dubio. Quantùm verò ad restitutionem faciendam vel non faciendam  ipsi monasterio. Probatur argumentis factis in principio præcedentis dubij. Et tamen   quanuis monasterium non habeat ius ad  eum, qui vult profiteri: tamen habet ius  pendens ex voluntate illius qui iam est in  promptu, vt ingrediatur religionem. Quapropter, qui impedit per mendacium &   fraudem ius illud, quod habet monasterium in voluntate hominis, facit iniuriam  monasterio, Et ratio est euidens, quia ille qui mutat propositum propter fraudem  & dolum alterius, non voluntariè mutat,  idcirco læditur ius quod habebat monasterium in voluntate illius. Quemadmodum læditur ius pauperis per mendacium  illius qui impedit eleemosynam, quam alter paratus erat dare. Si autem solis monitis & precibus desinat aliquis ingredi religionem, vel dare eleemosynam pauperi,  non læditur ius religionis, neque pauperis.  Ratio est, quia totum illud ius positum est  in voluntate alterius, & ille voluntariè non  vult dare. Quapropter, poterit persuasor peccare contra charitatem, non autem  contra iustitiam. Nec est eadem ratio de  mancipio & de monacho. Etenim dominus mancipij habet propriè ius ad personam mancipij, sicut ad alias possessiones:  nam potest illud vendere. At vero conuentus & religio habet ius ad monachum  ex virtute religionis tantum, & non ex iustitia, & ex eadem radice oritur ius quod  habet monasterium ad operas & lucra ipsius monachi religiosi. Verum est tamen  quòd cum ipse religiosus per propriam voluntatem in ipsa professione abdicauerit à   se omne dominium & omne ius ad res temporales, & transtulerit in ipsam communitatem, eo ipso quòd acquirit aliquid sua diligentia, statim efficitur proprium ipsius  communitatis, & idcirco quantum ad huiusmodi res acquisitas opera monachi tenebitur ad restitutionem, tam ipse quam  persuasor si per egressum illius, conuentus  amittat illa bona, siue adfuerit dolus &   fraus, siue non. Dixi autem de rebus iam acquisitis opera monachi: quoniam potuit contingere, quòd monachus sua opera acquisierit ius ad alias res, quod quidem pendet ex    noua opera & diligentia & in tali casu neque   religiosus tenebitur si discedat à monasterio ex iustitia, neque persuasor sine dolo  & fraude illa bona in spe futura restituere. Et ratio est, quoniam acquisitio illorum bonorum fundabatur in operatione  religiosa ipsius monachi, quæ non erat debita ex iustitia. Et idcirco tam ipse, quàm  persuasor sine dolo & fraude, non tenebitur ad restitutionem faciendam ipsi communitati.
  
 Iam vero circa huinsmodi materiam  commemoranda est decisio Concilij Tridentini in Sessione 25. in Decreto de regularibus. capite. 18. Vbi sic dicitur. Anathemati subijcit Sancta Synodus, eos qui  quomodocunque coegerint aliquam virginem vel viduam, aut aliam quamcunque  mulierem inuitam ad ingrediendum monasterium, vel ad suscipiendum habitum,  vel ad emittendam professionem. Et etiam  eos qui impedierint ingredi religionem,  vel votum emittere. Cæterùm nihil definit Concilium circa viros, quoniam non  præsumuntur inuiti intrare religionem, vel  in ipsa profiteri. Sed tamen circa viros tantum dicit, si aliquis prætendat se per vim  & metum ingressum fuisse religionem, aut  ante ætatem debitam se professum fuisse:  non audiatur, nisi ante quinquennium tantum à sua professione.
  
 Ad argumenta ex prædictis facillimum  est respondere. Ad primum enim respondetur, quòd qui impedit eleemosynam fieri pauperi absque fraude & dolo, non tenetur ad restitutionem, quanuis possit peccare  contra charitatem.
  
 Ad secundum respondetur, quòd religio non habetius erga monachum & operas eius ex iustitia commutatiua, sed ex virtute religionis. Et ea est ratio quare abducens monachum à monasterio sine fraude & dolo, non tenetur ad aliquam restitutionem, magis quam ipse monachus, nisi  rerum temporalium iam acquisitarum: si  fortè monachus asportat secum illas ex consilio alterius, tunc enim vterque tenebitur  restituere.
  
 Ad vltimum argumentum respondetur. Vt iam dictum est, quòd non est eadem ratio de seruo & monacho. Hactenus dictum est de spiritualibus bonis.
  
 DVbitatur quartò de bonis temporalibus. Et primo quidem de corporeis  naturalibus. Et quæritur primo de corporalibus bonis, vtrum qui læsit aliquem occidendo, vel mutilando, vel quomodolibet saluti damnum inferendo, teneatur restituere damnum illud.
  
 Pro cuius dubij intelligentia. Notandum est, quòd duo mala possunt considerari in huiusmodi læsionibus. Alterum est  ipsa læsio secundum se, scilicet occisio, vel  abscisio manus. Alterum est, quod consequitur, videlicet expensæ faciendæ in curatione, lucrum cessans, damnum emergens. Ante omnia de vtroque damno sit  nobis conclusio certissima qui læsit, tenetur ad restitutionem vtriusque damni. Hæc  conclusio communis est consensus doctorum. Et ratio est manifesta. Quia ex illatione vtriusque damni læditur iustitia commutatiua. Neque valet obijcere, quòd homo non est dominus propriæ vitæ aut membrorum, ac proinde quòd non sit facienda restitutio illi, quando læditur in huiusmodi bonis: sufficit enim ad hoc quòd lædatur iustitia commutatiua, quòd homo  sit dominus vsus vitæ  & membrorum. Difficultas autem dubij in hoc consistit, vtrum  percussor aut occisor teneatur restituere in  alio genere bonorum, quando in illis non  potest restituere in eodem genere.
  
 Primò arguitur pro parte affirmatiua.  Quia Exodi 24. dicitur, "Si quis percusserit seruum, & luscum eum fecerit, dimittet  eum liberum pro oculo quem eruit." Et ibidem dicit, "Si quis percusserit mulierem prægnantem, & aborsum fecerit, subiacebit  damno quod maritus postulauerit, & arbitri iudicauerint," ergo. Et confirmatur ex  doctrina communi plurimorum Doctorum. Imo & Diui Thomæ in solutione ad  primum, vbi ait, quòd quando id quod ablatum est, non est restituibile, debet fieri compensatio quatenus possibilis est, putà cum  aliquis alicui abstulit membrum aliquod,  debet ei recompensare vel in pecunia vel  in aliquo honore, considerata conditione  vtriusque personæ secundùm arbitrium boni viri. ¶ Secundò arguitur, ex more Reipublicæ etiam Christianæ. Etenim qui læsus est in bonis corporeis, vel etiam filius  & consanguineus illius, vel hæres, pactum  sæpe facit cum læsore de aliqua pecunia recipienda pro læsione, quod quidem pactum nemo condemnat: sed omnes iustum  arbitrantur: ergo restitutio in alio genere bonorum debet fieri. Probatur consequentia, quoniam aliâs, ipse qui læsus est,  non posset iustè accipere pecuniam pro  læsione.
  
 Tertiò arguitur. Qui læsit alterum in  bonis proprij corporis non minus videtur  ad restitutionem obligari, quàm qui læsit  in bonis fortunæ, sed illa restitutio fieri non  potest in eodem genere, ergo necesse est,  quòd fiat in bonis alterius generis. Videlicet in pecunijs vel honore.
  
 Quartò arguitur & vltimo. Pecunia inuenta est ab hominibus, vt sit mensura quæ   adæquare possit res omnes in commutationibus humanis, sed satisfactiones corporalium læsionum numerantur inter humanas  commutationes, ergo in pecunia debet fieri satisfactio quando aliter fieri non potest.  Maior est Aristotel. libr. 5. Ethicorum capit. 5. Et explicatur à Diuo Thoma, quæstione præcedenti, articulo vltimo. Minor  etiam in articul. 1. ad secundum. & etiam articulo. 3. Et confirmatur, quia libertas compensari potest pretio, siquidem homo potest se ipsum pretio vendere, ergo etiam  vsus vitæ  & membrorum potest recompensari in pecunia pro ipsa læsione.
  
 SED in oppositum est text. in. l. finali. ff.  de his qui deiecerunt, vel effuderunt.   Vbi Iurisconsultus ait cicatricum autem &   deformitatis nulla fit æstimatio, quia liberum corpus nullam accipit æstimationem.
  
 Secundò arguitur. Quoniam ex opposita sententia sequitur, quòd si is qui læsit puniretur à iudice talionis pœna debita secundum legem, adhuc ille teneretur ad faciendam recompensationem in pecunijs vel in  alio bonorum genere. Probatur sequela.  Quoniam per iudicis sententiam qua reus  punitur talionis pœna, solum fit satisfactio  respectu Reipublicæ, quæ custos est vitæ   & salutis hominum, ergo adhuc tenetur    reus satisfacere parti læsæ. Consequens est  contra communem sententiam. Et confirmatur exemplo. Nam si fur puniatur à iudice, etiam vltimo supplicio, nihilominus  tenetur etiam restituere bona quæ furatus  est, & declarare vbi nam sint illa bona quæ   furatus est, vt restituantur parti læsæ, ergo  à simili. Si ille qui læsit in bonis corporis teneretur restituere parti læsæ in alio genere bonorum secundum iustitiam commutatiuam, non liberaretur ab ista obligatione per hoc, quòd punitur à republica pœna talionis.
  
 Tertiò arguitur. Hæres etiam necessarius, eius qui læsit alterum in bonis corporis, non tenetur ad restitutionem faciendam ei qui læsus est, pro ipsa læsione, ergo  neque ipse qui læsit tenebatur. Antecedens  probatur. Quoniam si hæc restitutio deberet fieri, facienda esset pro crimine iniurioso defuncti, at vero filius non debet portare iniquitatem patris: neque enim tenetur  petere veniam pro iniuria quam pater fecit. Consequentia vero probatur. Quoniam  hæres præsertim necessarius succedit in omni obligatione, ad quam tenebatur ex iustitia ipse defunctus.
  
 Quartò arguitur. Fur quando in proprio genere non potest restituere, non tenetur in alio bonorum genere restituere, neque adulter tenetur in alio bonorum genere recompensare iniuriam, quam fecit marito, ergo neque ille qui læsit in bonis corporis tenebitur pro ipsa læsione in alio bonorum genere restituere. Probatur consequentia. Quoniam honor siue fama, quam  lædit adulter, magis commensurabilis est  pecunia, quam salus aut vita aut membra  corporis.
  
 Quintò arguitur. Restitutio cum sit actus iustitiæ commutatiuæ  æqualiter nos  obligat erga omnes, sed si quis occidat in fidelem non tenetur pro ipsa occisione aliquam restitutionem facere, offerendo pro  ipso sacrificia & orationes ad Deum, ergo  huiusmodi restitutio non obligat per se,  etiam si occidatur Catholicus inique. Sed  hoc argumentum non habet multam vim,  quoniam potest solui si dicas, quòd infidelis, quia non est capax huiusmodi satisfactionis, propterea homicida excusatur ab  illa satisfactione facienda.
  
 IN huius dubij decisione sunt variæ sententiæ. Scotus in quarto distinctione 15.  quæstione. 3. acriter reprehendit confessarios faciliores ad absoluendum homines homicidas, quàm canicidas. Sentit autem ille,  legitimam satisfactionem homicidij esse talionis pœnam à iudice infligendam: quòd  si hoc non contigerit, debet ipse homicida  exponere se ipsum periculo mortis in bello iusto pro Ecclesiæ pace contra infideles, quòd si hoc non fuerit possibile, tenebitur multis sacrificijs & orationibus iuuare  animam defuncti. At vero in mutilationibus satisfactionem dicit faciendam esse pecunijs. ¶ Hanc sententiam tenet Palud. in eadem distinctione, ibidem quæstione. 2. Adrianus vero in quarto, in materia de restitutione circa finem. Addit, quòd tantum  pretij reddendum est pro brachio absciso,  quantum mutilatus ipse postulauerit. Sed  profectò esto ita facienda esset restitutio in  pecunijs, melius dixisset quantum vir bonus & prudens iudicauerit, attenta qualitate vtriusque personæ. Magister Soto vbi supra articul. 3. ad tertium. ait satisfactionem  faciendam esse petitione veniæ, vel alia arbitraria pœnitentia, quòd si nulla pateat  alia restituendi via, erit commoda satisfactio iuuare defuncti animam precibus  &   sacrificijs, non tamen existimat ad huiusmodi satisfactionem obligari ex iustitia.
  
 PRO decisione veritatis sit prima conclusio certa. Qui læsit alterum in bonis  corporis abundè satisfacit pro ipsa læsione,  cum per iudicis sententiam punitur. Verbi  gratia. Si quis alteri abscidit manum, & puniatur talionis pœna, non tenebitur amplius satisfacere mutilato. Hæc conclusio  est communis sententia. Et ratio est manifesta. Quoniam iudicis legitima sententia,  sicut actori confert ius in conscientia, ita absoluit etiam reum in foro conscientiæ quantum ad satisfactionem alteri parti faciendam, sed iudex quando punit pœna talionis reum, non imponit ei alteram satisfactionem pro ipsa læsione, ergo reus non tenetur amplius satisfacere.
  
 Secunda conclusio. Verisimilior mihi    est sententia, quod huiusmodi læsiones non debent necessariò compensari in alio genere  bonorum, scilicet, si in pecunijs aut honoribus  aut precibus & sacrificijs. Ratio est, quod quanuis argumenta facta pro parte affirmatiua  sint probabilia, tamen argumenta facta pro  parte negatiua, vrgentiora sunt nostro iudicio. Deinde ista conclusio sequitur ex prima  per necessariam consequentiam, ergo tenenda est sicuti prima. Probo antecedens, quoniam   sententia iudicis, quæ  non fundatur in falsa præsumptione confert ius in conscientia, siue ligando siue absoluendo, sed quando punitur  quis talionis pœna, non obligatur ad aliquam   pecuniariam restitutionem, ergo neque tenebatur ad illam ante iudicis sententiam. Et  confirmatur hæc ratio argum. 5. & 2. factis  pro parte negatiua. Hanc conclusionem tenuerunt  & tenent aliqui viri docti nostri temporis, inter quos fuit Magister Victoria. Videtur etiam esse Magist. Sentent. in. 4. dist. 15.   propè finem. vbi cum mentionem fecisset  vtriusque damni illati per læsionem corporalem, asserit primum damnum, de quo nunc  disputamus, sola pœnitentia emendandum  esse & reparandum coram Deo. Posterius  vero malum restitutione reparari. Consonat denique hæc nostra sententia cum quadam alia sententia doctorum asserentium,  quod fama iniustè ablata non necessario est restituenda pecunijs, aut in alio genere bonorum. De qua re paulò post dicturi sumus.  Hactenus diximus de restitutione & satisfactione quantum est ex iustitia commutatiua. At vero de satisfactione pro huiusmodi  læsione in foro pœnitentiario;
  
 Sit tertia conclusio. Temperanda videtur  in foro pœnitentiario vtraque pars huius dubij tali moderamine, videlicet:  quod prudens  confessarius cognoscens homicidam vel percussorem commodè posse pro huiusmodi  læsione recompensationem facere pecunijs  parti læsæ, debet prudenter iniungere talem  satisfactionem. Quòd si ipse homicida vel  percussor non potuerit talem satisfactionem  facere, non debet illam præcipere confessarius. At vero si ipse reus contendat rationabiliter se nolle facere talem restitutionem, quanuis commodè possit facere, tunc recurrendum est ad regulam de modo imponendi    pœnitentiam peccatorum. Si enim satisfactio imposita prudenter imponitur & reus  non profert idoneam excusationem ad non   admittendam illam: confessarius nihilominus obliget eum vt acceptet illam. Si autem  voluerit condescendere cum illo & imponere aliam satisfactionem pro peccato illius condignam: poterit licitè facere, & absoluere illum, si aliâs apparet bene dispositus: neque enim in hac parte fauemus homicidis, neque percussoribus, sed potius illorum delicta exaggeramus, quia vita & salus  & membra hominis quæ illi destruunt, sunt  tam excellentia bona, vt secundum se non  admittant pecuniariam restitutionem &  æstimationem. Quapropter eorum delictum  maius est apud Deum. Quæ diximus deseruiunt ad componendos homines vulgares & plebeios. Etenim homines nobiles &   illustres non curant de huiusmodi pecuniaria restitutione.
  
 Ad argumenta partis affirmatiuæ  respondendum est pro parte negatiua. Ad primum   respondetur, quòd iam leges illæ Exodi antiquatæ sunt, quia numerantur inter iudiciaria. At vero olim iustæ leges erant, quoniam  in pœnam delicti possunt constitui leges pœnales iustæ in solutione pecuniæ pro læsione facta. Est exemplum in pœna quadrupli, quam fur tenebatur soluere. Item in foro pœnitentiario potest confessarius imponere pecuniariam satisfactionem pro peccatis, & tamen non obligabant peccata antea  ad huiusmodi satisfactionem, quia erant contra alias virtutes, contra charitatem, temperantiam &c. ¶ Ad confirmationem respondetur primo. Quòd sententia illa communis habet suam verisimilitudinem. Sed respondetur secundo, pro nostra sententia, quod   Diuus  Thomas  & alijquidam doctores intelligendi sunt de damno consequenti, & quantum  ad hoc ait, faciendam esse restitutionem in  alio genere bonorum vt explicabimus dubio sequenti. Item Diuus Thomas potest explicari cum dicit, debet fieri, hoc est decet vt  fiat, maximè in foro pœnitentiario vbi confessarius potest obligare, imo & aliquando  debet obligare reum vt satisfaciat pecunijs,  vel honore parti læsæ, attenta conditione  vtriusque personæ. Et ad hoc fere semper    obligat charitas, quia tali via componitur pax  & amicitia inter læsorem & partem læsam.
  
 Ad secundum respondetur illud factum  esse iustissimum, quoniam qui læsus est ius  habet ad petendam vltionem iniuriæ illatæ   coram iudice. Et vt huic iuri cedat, quod  vulgò dicitur, pierda la quexa, licitum est  illi accipere pecuniam quantam viri prudentes iustam esse iudicauerint.
  
 Ad tertium respondetur, quòd quanuis  omne peccatum contra iustitiam commutatiuam, quantum est ex parte sua, obliget  ad restitutionem, tamen quædam sunt de  quibus non potest fieri restitutio, & tunc  excusatur qui peccauit à restitutione. Verbi  gratia,   parochus, qui noluit ministrare sacramenta subditis, peccauit contra iustitiam commutatiuam: tenebatur enim ex officio ministrare, & tamen non potest restituere damnum illud: & ita excusatur à restitutione.  Item, si quis interficiat proprium seruum  infidelem, excusatur ab omni restitutione,  & tamen peccauit contra iustitiam: quia non   erat dominus vitæ illius.
  
 Ad quartum argumentum respondetur,  pecuniam duntaxat esse mensuram rerum  venalium, at verò liberi hominis vita, salus  & membra venalia non sunt. Ad confirmationem respondetur, quòd operationes potentiarum ex quibus aliquod lucrum vel  commodum alteri prouenit, possunt vendi, aliæ vero operationes ex quibus nulla  commoditas alteri prouenit, non sunt vendibiles.
  
 DVbitatur quintò circa detrimenta quæ   consequuntur læsionem corporalem,  Vtrùm qui læsit teneatur soluere expensas  curationis, & lucrum cessans & damnum  emergens. Ad hoc dubium breuiter respondendum est. ¶ Prima conclusio. Qui læsit,  tenetur omnia prædicta soluere ad arbitrium   boni viri. Hæc conclusio ab omnibus asseritur. Solus Maior in 4. dist. 15. differt quantum   ad modum &  quantitatem restitutionis. Ait  enim quòd si læsus sit artifex, & non possit  exercere officium propter læsionem, non  tenetur percussor tantum soluere quantum  laboranti accresceret, quia non debetur tantum otioso quantum laboranti. Nihilominus probatur nostra conclusio. Primò quidem, illa habetur expressè  Exod. 21.  & refertur cap. 1. de iniurijs & damn. & in. l. fin.  ff. de his qui deiecerunt vel effuderunt. Deinde probatur ratione. Quia læsus offenditur  & damnificatur in tantis bonis temporalibus per iniuriam percussoris, sed huiusmodi læsio reparatur per restitutionem ad æqualitatem, ergo talis restitutio debet fieri.
  
 Præterea. Si quis per vim & etiam occultè capiat instrumenta artificis, ex quibus ipse redditur impotens ad comparandum victum suo labore, tenetur qui accepit tantum   restituere quantum ipse artifex lucraturus  erat, ergo multo magis si percussit manum  vel abscidit, tenebitur restituere. Neque argumentum Maioris aliquid valet. Quia si  artifex ille vacat, hoc prouenit ex iniuria alterius & non ex ignauia propria, & idcirco  in eiusmodi recompensatione habenda est  ratio lucri cessantis, etiam in spe lucri futuri, vt Diuus  Thomas ait ad quartum argumentum  huius artic. & in art. 4.
  
 Secunda conclusio. Si duo inuicem rixantes seipsos ad certamen prouocant, ita vt  vterque libens ad certamen accedat, neuter  tenetur alteri restituere prædicta incommoda. Probatur ex communi regula iuris, scienti  & volenti nulla fit iniuria: & etiam ex testimonio, vulgari Aristoteli. Nemo patitur iniustum   volens: sed in isto casu vterque consentit  certamini, & cedit iuri suo voluntariè, saltim quantùm ad petendam restitutionem,  ergo neuter tenetur alteri restituere quidquam. Maior explicata est à nobis sup. quæst.  50. art. 3. Hinc colligitur, quòd si alter percussus petat coram iudice satisfactionem,  peccat contra iustitiam  commutatiuam, & tenetur restituere si quid accepit à percussore.
  
 Tertia conclusio. Si quis alterum prouocauerit ad pugnam, & ipse prouocatus descendit ad certamen solùm ex eo quòd aliter non potest effugere infamiam, tunc prouocans tenetur ad restitutionem, si prouocatum percusserit: ipse autem prouocatus, si  alterum percusserit, non tenetur ad restitutionem. Probatur prima pars, quia prouocator ipse iniuriam facit alteri, & quasi violentiam, ex qua postea sequitur damnum,  ergo qui fecit iniuriam prouocans, tenebitur  tale damnum restituere. Secunda vero pars    probatur, quia prouocans voluntariè cedit  iuri suo, ergo nulla est illi facienda restitutio, quia ipse vltro voluit se exponere tali  periculo.
  
 Sed est obiectio. Quando quis trahit alterum ad ludum per vim, ille qui tractus  est, si forte lucrifaciat, non potest lucrum  retinere apud se, magis quam ille qui traxit. Vterque enim tenetur ex æquo restituere  quod lucratur, ergo etiam in casu nostræ   conclusionis vterque tenebitur alteri restituere, si læserit alterum. Respondetur negando consequentiam. Et ratio discriminis  est. Quoniam tractus per vim ad ludum tenetur restituere ratione rei alienæ acceptæ,  per quam ipse melioratur. At vero in casu nostræ conclusionis, lacessitus nihil alienum recipit, neque retinet apud se, cum alterum lædit: qui voluntariè se exposuit tali  periculo: & ideo non est eadem ratio.
  
 DVbitatur sextò. Vtrùm qui læsit alterum in bonis corporis teneatur restituere hæredibus. ¶ Arguitur primo pro parte negatiua. Quoniam ipse, qui percussus  est, non tenebatur ex iustitia alere filios,  vel hæredes, ita vt si non faceret teneretur  restituere, ergo neque ille qui percusit, vel  interfecit tenebitur restituere hæredibus.
  
 Arguitur secundò. Qui sine dolo & sine vi abduxit religiosum à monasterio, diximus quòd non tenetur restituere conuentui vtilitatem illam, quam monachus  præstiturus erat. Eo quòd monachus non  erat obligatus ex iustitia impendere suas  operas in vtilitatem conuentus: sed tantum ex religione & obedientia, ergo simili ratione non tenebitur percussor in casu  proposito.
  
 Arguitur tertiò. Quoniam sequitur ex  opposita sententia, quòd si quis occideret  hominem debitis implicatum, quòd teneatur occisor restituere creditoribus, si propter mortem illius minus habeant, quàm habere illos oportebat. Sequela probatur, quia  ipse defunctus tenebatur etiam ex iustitia  soluere illa debita. Consequens autem nimis rigidum videtur: nemo enim obligat  ad huiusmodi restitutionem.
  
 SED in oppositum est, quòd qui læsit aliquem in bonis corporis tenetur restituere, sicut diximus in prima conclusione  dubij præcedentis, sed hæres succedit in omne ius defuncti, ergo illi facienda est restitutio expensarum & damni emergentis, & lucri cessantis. Secundò. Omnes debitores,  qui debebant defuncto, tenentur alterius generis debita restituere hæredibus. Verbi  gratia, si  quid debebant ex mutuo, vel emptione &   venditione, ergo etiam istud genus debiti  ex percussione corporali contractum tenetur restituere hæredibus.
  
 PRO decisione huius difficultatis notandum est, quòd hæredes sunt in duplici differentia. Quidam sunt qui dicuntur necessarij & legitimi, qui non possunt à   testamento repelli: quales sunt filij & parentes, & inter hæc censetur vxor, quia pertinet intrinsecè ad ipsam familiam viri, quanuis non sit hæres, sed potius socia lucri. Alij  vero sunt hæredes voluntarij ipsi testatori,  qui libere instituit illos in suo testamento,  vt sunt extranei, amici, & fratres, & consanguinei: tametsi fratres & consanguinei  succedant ab intestato, non tamen sunt necessarij hæredes, quia possunt repelli à testamento.
  
 Hoc supposito sit prima conclusio. Hæredibus necessarijs & legitimis facienda est  restitutio prædictorum incommodorum.  Verbi  gratia, si quis læsit vel occidit patrem, tenetur  alere filios & vxorem habita ratione conditionis ipsorum ad arbitrium boni viri. Intelligitur conclusio, quando filij & vxor minus  habent ad sustentationem suam, quàm haberent viuente patrefamilias. Hæc conclusio communis est Doctoribus. Sed Scotus  ait, quòd etiam tenetur, qui læsit, alere totam familiam. Quod nos quidem falsum  reputamus, quoniam ratio restitutionis in  eo fundatur, quòd filij & vxor non habeant  minus ad honorem &  decentiam sui status,  quàm haberent, viuente viro, sed poterit  contingere quòd filij & vxor non habeant  opus tanta familia post mortem ipsius patris familias, ergo qui percussit non tenetur  alere totam familiam, sed illam quæ necessaria est & decet ad sustentationem filiorum   & vxoris honorificam. Et idcirco in eo quod  diximus in conclusione quod tenetur sustentare filios & vxorem, includitur etiam familia necessaria ad arbitrium boni viri ad debitam sustentationem filiorum & vxoris.  Probatur ergo conclusio. Quoniam hæredes necessarij & legitimi læduntur in bonis proprijs quando læditur is cuius sunt  hæredes necessarij, sed ad restitutionem  pertinet reparare læsionem, quæ facta est  in bonis proprijs ipsius proximi, ergo talibus hæredibus facienda est restitutio. Antecedens declaratur. Quoniam pater respectu filij est veluti quodam totum, &   filius est veluti pars. Item vir & vxor, sunt  consortes & veluti vna caro, & ipso iure naturæ parentes filios & viri vxores  alere tenentur, ergo huiusmodi alimenta sunt bona propria ipsorum. Idipsum dicimus de fama, quòd si iniustè ablata fuerit patri, restituenda est filijs & hæredibus  necessarijs: quoniam vna & eadem censetur fama vel infamia ipsorum. Imo addiderim obiter, quod attinet ad famam,  quòd etiam si defunctus non habeat hæredes necessarios, locum habet restitutio  ipsi defuncto: quoniam adhuc anima ipsa  immortalis cum sit, habet ius vt non sinistrè   de illa iudicetur à viuentibus.
  
 Secunda conclusio. Hæredibus non necessarijs non est facienda restitutio titulo  alimentorum. Verbi  gratia, occidit aliquis artificem, qui arte sua sustentabat hominem quem   voluntariè hæredem instituit: tunc dicimus, quòd non est facienda restitutio illi  homini si nullas expensas fecit in curatione  defuncti. Ratio est, quia tales hæredes non  læduntur in bonis proprijs ex eo quòd læsus est testator, ergo non est illis facienda  restitutio. Antecedens probatur, quia tales hæredes neque sunt partes testatoris, neque ipse testator tenebatur iure naturæ illos  sustentare.
  
 Tertia conclusio. Fieri potest, vt alijs  titulis debeatur restitutio aliqua huiusmodi hæredibus. Verbi  gratia, si facta fuerat conuentio inter vulneratum & vulnerantem pro  condonanda iniuria certo pretio pecuniarum, tunc illa pecunia reddenda erit hæredibus, etiam non necessarijs. Item si vulneratus ipse erat artifex, & accepto vulnere vixit per annum integrum, nec potuit exercere artem suam, tenebitur percussor restituere lucrum cessans hæredibus  etiam non necessarijs, quia tenebatur ipsi  defuncto. Hanc conclusionem probant argumenta facta in oppositum pro parte affirmatiua.
  
 Hactenus dictum est de restitutione facienda hæredibus defuncti, sed de restitutione, quam debent facere hæredes percussoris sit quarta conclusio. Hæredes quilibet  eius qui percussit tenentur restituere omnia damna quæ consequuntur in bonis fortunæ: si tamen defunctus reliquit bona ex  quibus fiat solutio. Ratio est. Quia illa bona in quibus succedit hæres, sunt obligata ex iustitia ad reparanda damna, quæ dominus fecerat ex iniuriosa læsione. Hinc  sequitur corollarium, quòd pater vt implurimum quanuis sit necessarius hæres sui  filij, non tenetur restituere damna quæ consequuta sunt ex eo quòd filius percusserit  aliquem. Ratio est. Quia vt implurimum  ipse filius non habet bona quæ pater acquirat de nouo, & in quibus succedat per  obitum filij. Si tamen habuerit bona quæ   dicuntur castrensia, fueritq́ue iam emancipatus, tenebitur pater restituere de illis  bonis, sicut & alij hæredes. Diximus tamen in conclusione, restituenda esse damna, quæ consequuntur ex læsione: quoniam etiam si concederemus, quòd pro  ipsa læsione secundùm se sit aliquid restituendum ab ipso percussore, nihilominus  hæredes illius non tenentur ad istam restitutionem. Et idem iudico de infamia  cuius causa fuit pater, quòd non tenebitur  filius hæres illam restituere. Et ratio est, quia  vtriusque damni restitutio debetur ratione  criminis personalis, at vero culpa patris vel  testatoris non transit ad hæredem, & idcirco non tenebitur restituere illud quod  præcisè respondet ipsi crimini & læsioni  iniuriosæ.
  
 AD argumenta in oppositum respondetur. Ad primum, quòd pater quidem, vinculo charitatis & pietatis, quod  est maius & fortius quàm iustitiæ commutatiuæ, tenetur alere filios, & ipsi filij habent ius naturale, vt sustententur à parentibus: & idcirco qui patrem occidit iniquè, impedit per iniquitatem ius filiorum,    vt sustentarentur à parente: quapropter tenetur filijs restituere. Neque valet consequentia ista, quòd si pater non tenebatur  ex iustitia commutatiua alere filios quòd  neque etiam teneatur qui impediuit per  iniquitatem ius filiorum ad huiusmodi alimenta. Quemadmodum enim licet Petrus non teneatur, nisi ex misericordia, dare eleemosynam, tamen qui impediuit per  mendacium & iniquitatem pauperem ne  recipiat illam eleemosynam, tenetur restituere ex iustitia commutatiua totam eleemosynam illam pauperi, sic etiam in illo casu, qui occidit patrem tenetur restituere filio.
  
 Sed est obiectio. Si ipse pater prouocauerat percussorem ad certamen, impeditur etiam ius filiorum ad alimenta, & tamen non tenetur restituere illis, ergo non  oritur restitutio ex eo quòd impeditur per  iniquitatem ius alterius. Probatur consequentia. Quia ille prouocatus nihilominus  iniquè occidit & verè homicida est. Confirmatur. Quia etiam si pater prouocans  videatur renuntiare iuri suo quantùm ad  seipsum attinet, tamen non potest renuntiare iuri filiorum quod habetur vt sustententur à parentibus, ergo percussor adhuc  teneretur restituere filijs si prædicta ratio  valeret. Respondetur, quòd totum ius filiorum quantum libet naturale quod habent vt alantur à parentibus, pendet nihilominus ex pietate patris, quam ipse tenetur exercere erga filios. Et idcirco quando pater renuntiat iuri suo, & voluntariè   se exponit periculo mortis, perit consequenter ius filiorum contra percussorem,  quoniam percussor tenebatur filijs quatenus tenebatur ipsi patri, eo quòd erant aliquid patris, qui licet peccauerit contra pietatem exponendo se periculo mortis imprudenter: potuit tamen de facto renuntiare iuri filiorum, quatenus erant aliquid sui.
  
 Ad secundum argumentum respondetur, quòd potius confirmat nostram sententiam. Etenim si monachus per fraudem  aut vim abducatur, tenebitur qui abduxit restituere conuentui incommoda quæ   sequuntur, vt iam dictum est à nobis, ergo similiter in nostro casu tenebitur ad restitutionem qui per vim & iniustitiam læsit patrem, ipsis filijs, omnia incommoda quæ illis sequuntur ex læsione patris.  Intelligimus autem cùm dicimus, qui per  iniquitatem occidit vel percussit de iniquitate & iniustitia directè contra ipsum percussum commissa. Etenim si ipse voluntariè se exposuit tali periculo prouocans  alterum ad certamen, non est iniqua percussio respectu illius: quanuis sit iniusta &   iniqua respectu reipublicæ, vel respectu  Dei qui est dominus specialis vitæ.
  
 Ad tertium argumentum vt respondeamus sit vltima conclusio. Qui occidit debitorem non tenebitur creditoribus restituere etiam si ipse non reliquerit bona ex  quibus soluatur debitoribus, nisi forte interfecerit illum ea intentione: vt creditores non recuperent sibi debita. Probatur  prima pars, quia nulla actio datur creditoribus contra huiusmodi homicidam in  foro exteriori. At vero iudices fori exterioris sunt custodes iustitiæ, ergo certum  signum est quòd interfector non tenetur  ad talem restitutionem. Confirmatur, quoniam in foro pœnitentiario confessarij prudentes qui debent esse iudices obligationis conscientiæ nunquam interrogant homicidam an interfectus habuerit creditores: nec si habere cognouerint, obligant  ad restitutionem ipsum pœnitentem, ergo etiam est signum certum quòd nulla  est talis obligatio. Neque valet obiectio  quòd impeditur ius creditoris quod habet erga occisum sicut impeditur ius filiorum quod habebant erga patrem, ergo si  tenetur restituere filijs tenebitur etiam restituere creditoribus. Respondetur etenim  quòd non est eadem ratio, quoniam ius  creditorum quod voluntariè acquiritur ea  conditione acquiritur, vt maneat pendens à   periculis vitæ  & bonorum personæ debitoris. At vero ius filiorum ex natura rei inditum est illis, & debet esse tutum eo quòd  in natura ipsa fundatur & non in libero aliquo contractu.
  
 Secunda vero pars probatur ex communi regula iuris. Si tua culpa damnum  datum est aut iniuria illata, iure te super    his satisfacere oportet. Quæ regula sic intelligenda est de culpa contra iustitiam  commissa. At verò, qui in fraudem creditorum occidit debitorem, peccat contra iustitiam, & apponit medium efficax ad damnificandos creditores, ergo tenebitur illis  restituere. ¶ Et denique si in foro exteriori  probetur talis dolus aut fraus, dabitur actio creditoribus contra huiusmodi homicidam.
  
 DVbitatur septimò. An ille qui vitiauit virginem teneatur restituere? Arguitur primò pro parte affirmatiua ex illo  Exod. capit. 22.  "Si seduxerit quis virginem  nedum desponsatam, dormieritq́ue cum  ea, dotabit eam & accipiet eam in vxorem." Quòd si pater virginis noluerit eam  illi dare, dotabit eam secundùm quòd virgines accipere consueuerunt. Habetur iste  text. in cap. 1. & 2. de adulterijs. Et in Concilio Tridentino Sessione 24. in Decreto de  reformatione matrimonij cap. 6. dicitur, quod   raptor virginis vltra pœnas excommunicationis & infamiæ quas incurrit, tenetur virginem arbitrio iudicis dotare, siue in matrimonium accipere.
  
 Arguitur secundò ex regula sæpe citata, si tua culpa damnum datum est, &c.  Sed culpa stupratoris multa damna consequuntur tam patri quàm virgini in honore & in bonis temporalibus: quandiu  enim virgo est sub custodia parentum fit  illis iniuria si corrumpatur, non scientibus illis. Item ipsa virgo præcipuam dotem habet virginitatem: qua amissa opus  habet maiori dote, vt possit nubere secundùm statum suum.
  
 Denique arguitur. Si mulier quæ amisit virginitatem, nubat viro ignoranti stuprum, malè tractabitur, imò exposita est  periculo vitæ  & diuortij, ergo vitiator virginis qui tantorum malorum causa fuit, tenetur ad restitutionem.
  
 In hoc dubio dissoluendo sunt variæ senrentiæ. Prima est quæ vniuersaliter asserit  stupratores teneri ad dotandam virginem,  & accipiendam illam in vxorem, ita tenet  Paludanus distinctione. 15. quæst. 2. in 4.  &   alij quos refert Syluester in verbo luxuria,  quæstione. 5.
  
  Secunda sententia est quæ per oppositum asserit raptorem virginis teneri ad dotandam illam duntaxat. Authores huius sententiæ refert Syluester ibidem: imò  & Magister Soto videtur esse huius sententiæ libro. 4. de iustitia & iure, quæstione. 7. articulo. 1. ad secundum.
  
 Tertia sententia est media quæ habet,  eum qui per vim vel dolum vitiauit virginem teneri ad dotandam illam vel ducendam vxorem. Eum autem qui stuprauit virginem voluntariam, non teneri ad restitutionem aliquam.
  
 Pro cuius rei intelligentia aduertendum  est. Stuprum posse committi aliquando per  vim & dolum, aliquando verò ipsa virgo  sponte sua etiam præueniens virum consentit in stuprum vel etiam inducta verbis amatorijs & blanditijs.
  
 PRO decisione veritatis sit prima conclusio. Si virgo omnino fuit voluntaria  vel inducens ipsa virum amatorijs blanditijs,  vel inducta sit ab ipso, non tenetur stuprator  ad restitutionem faciendam  neque virgini neque patri. Quòd non teneatur virgini, probo, quia scienti & volenti nulla fit iniuria,  sed virgo voluntariè consentit, ergo non  patitur iniuriam.
  
 Confirmatur. Quia etiam si alicui abscindatur manus scienti & volenti, non tenetur percussor ad aliquam restitutionem  illi faciendam, ergo neque stuprator virginis consentientis, tenebitur ad aliquam  restitutionem: sed hæc ratio procedit etiam  si teneamus quòd ipsa virgo non est domina integritatis suæ magis quàm manus. Cæterùm existimo, quòd mulier est domina  vsus illius membri, sicut aliorum, & quia  talis vsus non est sine corruptione non peccat illa contra iustitiam si amittat virginitatem volens. Vnde hîc non habet locum  quod supra diximus ex aliorum sententia, quæstione. 59. articulo. 3. pagina. 73.  §. his suppositis. Videlicet, quòd quanuis in abscisione manus consentiat homo  voluntate personæ, dissentit tamen voluntate naturæ. Etenim natura ipsa ordinauit membrum fœminæ ad illum vsum, ergo si adest voluntas personæ, nullum est  inuoluntarium in apertione membri fœminei. Quòd verò non teneatur patri restituere, probatur. Quia ipsa virgo non tenetur ad aliquam restitutionem patri faciendam: ergo neque stuprator. Probatur consequentia. Quia ipsa virgo est causa principalis illius damni, ergo si illa non tenetur  quæ est causa principalis, non tenebitur stuprator restituere qui est causa minus principalis. Confirmatur. Nam si virgo contra patris voluntatem nupserit, valet matrimonium nec tenetur patri quicquam restituere ipsa, neque vir illius, ergo etiam  qui admiserit stuprum cum illa volente,  non peccat contra iustitiam, neque ipsa neque stuprator: sed contra castitatem. ¶ Prædicta conclusio intelligenda est quantùm  ad læsionem integritatis & damna temporalia consequuta. At verò quantùm ad  honorem ablatum ab ipso patre, dicimus,  quòd tenetur stuprator restituere illum honorem patri quantùm fuerit sibi possibile in  eodem genere ad arbitrium boni viri.
  
 Secunda conclusio. Qui per vim aut fraudem stuprauit virginem, tenetur restituere & virgini & patri omnia damna quæ   consequuta sunt ex stupro, tàm in honore quàm in bonis temporalibus. Hæc conclusio probatur ex dictis de restitutione facienda pro læsione corporali: & argumentis factis in principio huius dubij. Quæ   conclusio mea sententia non solùm habet  locum in raptore, sed etiam in alijs qui  verbis fraudulentis & mendacibus decipiunt virginem. Verbi  gratia, si stuprator dicat ei,  quòd non corrumpet eam: postea verò frangit fidem & integritatem virginis stultè confidentis.
  
 Tertia conclusio. Si quis sit nimiùm molestus extraordinarijs diligentijs solicitans  virginem adhuc repugnantem: & illa tandem victa non dolo aut fraude succumbat:  tenetur ad restitutionem & virgini & patri  vtriusque damni in honore & in bonis temporalibus. Ratio huius assignatur à viris  prudentibus: quoniam respectu fœminæ,  huiusmodi solicitationes reputantur pro violentia. Vnde meritò in tali casu obligatur ad  restitutionem huiusmodi stuprator. Et confirmatur. Nam si quis ex industria adhiberet aliqua media quibus ipsa virgo excitaretur ad passiones vehementes luxuriæ: vt  illa consentiret in stuprum faciliùs, procul dubio videtur teneri ad restitutionem  damni: quia quanuis illæ passiones augeant  voluntarium, tamen diminuunt liberum.  Et cùm hæc diminutio proueniat ab extrinseco qui fraudulenter excitat illas passiones, non est quare non obligemus illum  ad restitutionem, ergo similiter tenebitur  restituere qui extraordinarijs solicitationibus attraxit virginem ad stuprum. Quænam autem sint istæ extraordinariæ solicitationes, relinquimus arbitrio boni viri. Neque enim arbitror dona etiam maxima,  quæ voluntariè accipiuntur à virgine inter huiusmodi extraordinarias solicitationes esse numeranda. Ratio est. Quoniam  ipsa virgo ex cupiditate accipit, & non censetur violentiam pati, sed potius ipsa voluntariè aperit viam ad stuprum admittendum. Quidam tamen viri docti & prudentes in fauorem mulierum, iudicant inter huiusmodi extraordinarias diligentias  & solicitationes, preces affectuosas & importunas, crebra suspiria, & amatoria carmina frequenter decantata, & alia similia.  Alijs tamen metaphysicè considerantibus  rem istam omnia hæc media videntur multùm extrinseca, vt virgo dicatur violentiam pati. Et ratio est, quia hæc omnia voluntariè audit & paulatim afficitur ad libidinem, & tandem admittit voluntariè   stuprum.
  
 Arbitror tamen ego, si quæ sunt solicitationes violentæ, eas esse in quibus ipsa  virgo repugnans incipit obtrectari per amplexus & oscula & tactus impudicos, per  quæ omnia tandem virgo afficitur nimis  & admittit voluntariè stuprum peccans.  Ratio huius est, quia moraliter loquendo,  quasi non potest se defendere: opus enim  habet heroica virtute, vt vincat talem tentationem. Quapropter qui constituit virginem per talem antecedentem violentiam  in tanto discrimine: tenebitur ad restitutionem perinde atque si violenter corrupisset. Et ratio huius est, quia quanuis mulier  peccet admittendo stuprum, tamen illud  voluntarium admixtum est cum iniurioso violento ex parte stupratoris, & hinc    oritur ratio restitutionis. Sit exemplum. Si  ego haberem facultatem excitandi tempestatem in mari, sciens & prudens quòd mercator nauigans, vrgente tempestate, proijciet merces suas in mare, tenerer ego restituere damnum illud, etiam si mercator  voluntariè proijciat merces in mare: quia  illud voluntarium dicitur esse admixtum  cum violento secundùm quid antecedenti. Sic etiam in nostro casu licet virgo tandem voluntariè peccet: tamen propter violentiam antecedentem iniuriosè constituta est in illo discrimine, vt moraliter loquendo vix possit non consentire. Idem  dicimus si virgo per fraudem & dolum  ducatur ad locum vbi occultatur vir potens qui intendit cum illa stuprum committere.
  
 Quarta conclusio. Quando stuprator  est diues, ex contra verò virgo nimium pauper, tenebitur ille iudicio prudentum ad  aliquam restitutionem faciendam in pecunia pro dote vel pro parte dotis, etiamsi  non intercesserit aliqua violentia aut fraus:  sed ipsa voluntariè consensit cum illo. Ratio huius est, quia inter huiusmodi personas meritò iudicatur aliquod pactum implicitum & interpretatiuum interuenisse.  Quoniam similes virgines pauperes merito iudicant & humanam fiduciam habent,  quòd tales viri dotabunt illas sicut solent facere similes viri.
  
 Vltima conclusio. Quando stuprator  secundùm prædicta documenta tenebitur  restituere, non obligabitur à confessario  ante iudicis sententiam integram dotem  reddere. Sed obligabitur in foro conscientiæ ad restituendum damnum quod ex illa læsione consequutum est. Explicatur  ista conclusio. Erat virgo quæ habebat dotem mille aureorum, cum qua dote poterat nubere secundùm conditionem sui status. At vero amissa virginitate non potest  nubere cum viro eiusdem qualitatis, nisi  cum dupla aut tripla dote. Tunc dicimus  quòd non opus est vt stuprator reddat integram dotem: sed sufficit quòd reddat excessum necessarium ad supplendum damnum consequutum ex corruptione virginis. Si autem condemnetur à iudici in foro exteriori in pœnam delicti, tunc tenebitur etiam in foro conscientiæ stare sententiæ iudicis. Quemadmodum enim pro  læsione corporali non tenetur percussor restituere quicquam pro abscisione ipsa membri secundùm se, quanuis teneatur ad damna quæ consequuta sunt ante sententiam iudicis. Ita dicimus de læsione corporali integritatis virginis quòd non tenetur stuprator ante sententiam iudicis, nisi ad damna  quæ consequuta sunt.
  
 Ex dictis sequitur, quomodo possit accipi iudicium ad definiendum, an teneatur quis restituere mulieri iam antea corruptæ. Etenim quando non est facienda  restitutio virgini, multò minus mulieri  quæ inuenitur corrupta. Si autem per vim  accesserit vir ad mulierem corruptam, tenebitur ad omnia damna quæ consequuntur ex illo accessu, tam in honore quàm in  bonis etiam temporalibus. Item si vir habens infirmitatem contagiosam, accesserit ad mulierem ignorantem illam infirmitatem, etiam volentem copulam illam fornicariam, tenetur soluere & restituere: si  illam infecerit, expensas, scilicet, curationis, & alia damna emergentia, & lucra  cessantia: nisi fortè fuerit mulier omnibus  exposita venientibus ad illam. Tunc enim  ipsa se exponit voluntariè tali periculo. Sed  nihilominus si illa interrogauerit virum,  an ipse habeat infirmitatem contagiosam,  tenebitur restituere si illam deceperit. Quòd  si mulier corrupta conceperit ex viro, etiam   si ipsa voluntarie consenserit in fornicatione, tenebitur vir procurare fœtum ipsum,  & nutrire & alere filium: non quidem ex  obligatione iustitiæ commutatiuæ, sed ex  iure & pietate naturali in ordine ad filium.  Si autem inuitam vel per fraudem &  dolum   imprægnauerit illam, tenebitur ex iustitia  commutatiua respectu mulieris: quoniam  consideratur ipsa conceptio & partus & nutritio prolis tanquam damnum consequens   actionem iniuriosam.
  
 IAM ad argumenta in oppositum respondetur, quòd testimonia illa planè intelliguntur quando per vim aut fraudem corrumpitur virgo: & tunc adhuc non tenebitur stuprator soluere pœnam legis pro    delicto impositam, ante sententiam iudicis:  sed tantum illud damnum tenebitur restituere, quod reuera consequutum est.
  
 Ad secundum argumentum respondetur, quòd si virgo libens consensit in stupro, non est digna nubere viro sibi compari. Si autem pater voluerit honorificè illam  locare, ipse debet adijcere ad dotem, non autem ipse stuprator. Si autem ipsa virgo inuoluntariè corrupta est, iam diximus quòd  tenebitur stuprator ad damna.
  
 Ad tertium respondetur, quòd omnia  illa damna quæ consequuntur stuprum virginis quæ liberè voluit stuprum, erunt sibi  imputanda. Si autem per vim aut fraudem  corrupta fuerit, iam diximus in secunda &   tertia conclusione qualiter tenebitur stuprator ad omnia illa damna quæ  consequuntur.
  
 DVbitatur octauo & principaliter circa restitutionem faciendam de fama  & honore. De qua re Diuus  Thomas nos docet  in solutione ad secundum & tertium argumentum breuiter & compendiosè.
  
 Dubitatur itaque, Vtrùm qui infamauit  teneatur ad restitutionem.
  
 Arguitur primo pro parte negatiua. Qui  falsum crimen imponit proximo, infamat  illum: & tamen non semper tenetur restituere, ergo non semper est regula certa, quod   infamator tenetur restituere. Probatur minor in multis casibus. Primò quidem, quando is cui crimen imponitur nihil æstimat.  Verbi  gratia, si imponatur falsum testimonium viro illustri & seculari, quòd lacessitus ab altero interfecit illum. Similiter si dicatur de  milite quòd stuprauit virginem. Alter casus  est, si is cui crimen falsum imponitur, est  aliàs infamis in illo genere peccati. Verbi  gratia, si  dicatur de publico vsurario, quòd heri dedit pecuniam suam ad vsuram, quam tamen   non dedit. Tertius casus est, quando is qui  crimen imponit habetur mendax & vir nullius fidei. Sed dicet aliquis & merito, quòd  in istis casibus reuera non læditur fama, &   idcirco non est obligatio ad restitutionem.
  
 Arguitur secundo  & replicatur. Reus qui  in iudicio accusatur de vero crimine contra iuris ordinem, si interrogatus etiam iuramento, negauerit se commisisse tale crimen,  infamat accusatorem, habebitur enim ille    tanquam criminator, & tamen non tenetur  restituere, ergo. Item testis qui per errorem  inculpabilem testificatur in iudicio, quòd  Petrus commisit graue crimen quod reuera non commisit, infamat illum, & tamen  non tenetur restituere, etiam si postea cognouerit se falsum dixisse, ergo. Item iudex  qui pronuntiat sententiam secundùm allegata & probata contra ipsum innocentem  quem scit esse innocentem, scientia priuata, infamat reuera illum, per suam sententiam: & tamen non tenetur restituere, ergo.  Sed tamen adhuc respondebit aliquis, quòd  in istis casibus læditur fama: sed tamen iuste aufertur.
  
 Arguitur tertio & replicatur contra hoc.  Si vir illustris & cuius fama vtilis est reipublicæ infamet hominem plebeum, non tenetur restituere illi famam, quam tamen iniuste abstulit, ergo. Probatur minor. Quia  si vir ille dicat se falsum dixisse aut iniquè   egisse contra proximum infamabitur ipse,  ex cuius infamia sequitur damnum communitatis: præterquam quòd ipse cum maximo suo detrimento restituit famam minimi valoris, ergo non tenetur restituere.
  
 PRO decisione huius difficultatis sit prima conclusio vniuersalis. Omnis qui infamat proximum tenetur restituere illi famam & omnia damna quæ  consequuntur ex infamia illius. Ista conclusio explicatur,  & aduertendum est quòd propriè loquendo infamare, non est quomodolibet auferre famam proximi etiam inuito domino,  sed auferre illam iniustè  & iniquè prout prohibetur in. 8. Decalogi præcepto. Quemadmodum etiam qui accipit rem alienam,  etiam inuito domino, non furatur si non faciat contra iustitiam. Vnde in extrema necessitate licitum est accipere res alienas, etiam   inuito domino. Illa acceptio non dicitur furtum:  & idcirco in casibus commemoratis  in primo & secundo argumento, non est  infamia proprie loquendo ex parte illorum,  qui videntur auferre famam. Conclusio sic  explicata communis est omnibus doctoribus. Et ratio est manifesta, quia omnis qui  lædit proximum in aliquo bono contra iustitiam, tenetur restituere inquantum possit  in eodem genere boni: sed fama est maximum bonum hominis, ergo qui læsit debet restituere illam. Similiter, si quæ damna  consequuntur infamiam. Verbi  gratia, Si infamatus  propter infamiam priuetur episcopatu quem   habebat vel quem habiturus erat, vel alia  quauis dignitate: tenebitur infamator restituere omnia illa damna. Ratio hæc manifesta est ex his quæ diximus in dubijs præcedentibus. Sed maior difficultas est in modo  restituendi famam. Et quidem quando per  mendacium quis abstulit alicui iniquè famam, manifestus est modus restituendi,  quanuis difficilis. Vnde sit.
  
 Secunda conclusio. Qui per falsitatem  & iniquitatem abstulit famam proximo, tenetur illam restituere dicendo se mentitum   esse ex passione vel odio. Probatur conclusio, quia ille tenetur restituere famam, vt dictum est in prima conclusione, sed iste modus commodissimus est &  æqualis secundum iustitiam. Ergo tenetur illo modo restituere. Quemadmodum si quis fuit causa, vt proximus amitteret centum ducatos,  tenetur ipsos à seipso auferre & reddere illi.  Ergo non minus tenetur qui iniquè infamauit & per mendacium illo modo restituere, etiam auferendo à seipso famam & reddendo illi. Sed maxima difficultas est quando dicendo veritatem reuelauit aliquis crimen occultum ex quo iniquè infamauit  proximum, vnde sit.
  
 Tertia conclusio. Multiplex modus assignatur à doctoribus ad restituendam famam   in praedicto casu. Primus est quem ponit Diuus Thomas in solutione ad secundum. Videlicet, quòd infamator dicat, se iniquè egisse sicut malum Christianum. At verò modus  hic intelligendus est sufficere, quando per illum efficaciter restituitur fama. Sed tamen  raro hoc continget, nisi forte apud rusticos  & vulgares homines. Etenim mediocriter  instituti homines intelligent per illa verba  verum esse quod ille dixerat: & magis confirmatur infamia proximi. Quapropter secundus modus est, quod apertè dicat se mentitum esse. Et quando obijcitur, quòd qui isto  modo restituit mentitur de nouo, at vero  dicit Diuus Thomas quòd nullo modo debet  dicere mendacium: respondent, qui sequuntur istum modum dicendi, videlicet, quòd    mendacium dupliciter accipitur. Vno modo speculatiuè prout distinguitur contra verum speculatiuum. Altero vero modo practicè, prout distinguitur contra verum practicum. Et quia hoc nomen mendacium seu  verbum mentiri, est amphibologicum: dicunt quod tenetur infamator vti verbis amphibologicis ad restituendam famam proximi,  & vti illis in vero sensu: licet audientes accipiant in alio sensu. Et ita ille verum dicit, cùm  ait se mentitum fuisse. Quia profecto mentitus est practicè: dixit enim mendacium practicum contra proximum.
  
 Pro explicatione huius aduertendum est,  quòd verum practicum dicitur illud quod  conformatur appetitui recto. Et ratio est,  quia rectitudo appetitus desumitur ex regula rationis, in qua est formaliter verum, siue  speculatiuum quod conformatur rebus ipsis,  siue practicum quod ordinatur ad rectitudinem appetitus. Atque ita Iacob quando  accessit primò ad Liam putans esse vxorem  suam, habuit quidem dictamen, hæc est mea  vxor, accedendum est ad illam: quod erat  speculatiuè falsum, sed practicè verum erat.  Sic etiam dicunt, quod omnis qui peccat, mendacium facit. Et omne peccatum est mendacium practicum: quia non conformatur  appetitui recto. Hic modus dicendi conformatur valdè cum modo dicendi sacrarum  literarum. Legimus enim in Psal. 4. dictum  peccatoribus, "Vt quid diligitis vanitatem &   quæritis mendacium." Vbi nomine mendacij non intelligitur solùm peccatum quod  committitur in falsitate verborum: sed omne peccatum quod est mendacium  practicum.  Similiter & illud, Omnis homo mendax.  Quod habetur Psalm. 115. Similiter nomine veritatis intelliguntur omnia opera virtutum. Verbi  gratia, Omnia mandata tua veritas  Psalm. 118. & Ioan. 3.  "Qui facit veritatem,  venit ad lucem, vt manifestentur opera eius." Et aliâs sæpe in Sacris literis inuenitur  iste modus loquendi, vt veritas accipiatur  pro operatione virtutis: & mendacium pro  operatione vitiosa. Nihilominus modum  istum loquendi & restituendi famam improbant aliqui viri docti. Primò quidem,  quia duæ contradictoriæ non possunt simul  esse veræ: sed in illo casu hæc est vera, ego    non sum mentitus. Ergo illa est falsa: ego  sum mentitus. Sed hoc argumentum est puerile. Respondetur enim, quod est æquiuocatio  in verbo mentiri, siue in ipso nomine mendacij. Et propterea non sunt contradictoriæ.
  
 Secundum argumentum est contra istum  modum restituendi famam. Nam sequitur  ex ista doctrina, quod confunditur modus restituendi famam, quando per impositionem  falsi criminis ablata est cum modo restituendi, quando per reuelationem veri criminis  iniquè ablata est. Hoc autem est maximum  inconueniens & duplex. Primo quidem, quia  videtur fieri iniuria per istam doctrinam homini infamato per impositionem falsi criminis: quoniam audientes restitutionem, per  illum modum loquendi non distinguent, an  in rei veritate infamatus fecerit tale crimen  vel non: quia ille modus loquendi indifferens est ad vtrumlibet. Secundum inconueniens est, quoniam qui infamauit imponendo   falsum crimen magis peccauit quam ille qui  infamauit dicendo veritatem reuelando crimen verum iniquè: ergo ad maiorem restitutionem tenetur. Sed respondetur ad hoc  argumentum, concedendo sequelam, quod  idem erit modus restituendi. Et ad primum   inconueniens respondetur, quod cæteris paribus non magis læditur in effectu, qui infamatur per impositionem falsi criminis: quam   qui infamatur per reuelationem iniquam veri criminis. Restitutio autem respondet &   tantum obligat secundum damnum illatum.  Ratio huius est, quia non minus habet ius ad  bonam famam in republica peccator occultus, quam innocens, & ita non grauius lædit  infamator per impositionem falsi criminis,  quam per reuelationem veri criminis: vnde  non minus peccat contra iustitiam iste quam   ille. Et ad secundum inconueniens respondetur quod  quamuis magis peccet impositor falsi  criminis, quam reuelator iniquus veri criminis: tamen illa maior grauitas non est contra  iustitiam, sed contra veritatem quapropter  circunstantia illa non est mortaliter aggrauans supra peccatum iniustitiæ quod committit destruens famam proximi. Etenim  mendacium ex genere suo peccatum veniale  est: fit autem mortale quando est perniciosum: non igitur ex maiori grauitate peccati    colligitur maior restitutio facienda, sed ex  maiori damno illato.
  
 Tertium argumentum est contra eundem  modum restituendi. Videtur enim durissimum vt homo qui verum dixit saltim speculatiuum, obligetur vt retractet quod dixerat: est enim maxima infamia præsertim  apud Hispanos quod aliquis retractet quod affirmauerat: magis enim manet infamatus  quam si ipse committeret adulterium quod  ipse imposuit vel reuelauit. Respondetur quod   in præsenti solum contendimus quod isto modo absque mendacio potest fieri restitutio:  tamen aliquando secundum regulas prudentiæ non erit licitum vel obligatorium vti illo modo restituendi: aliquando vero erit licitum & iustum. De qua re dicendum erit  aliquid in solutione ad tertium.
  
 Tertius modus restituendi in eodem casu  est, vt infamator non amplius verbum faciat  de illa infamia: sed procuret prudenter vt sepeliatur &  opportunitatem nactus loquatur  bene & honorifice de illa persona infamata. Sed cauendum est ne huiusmodi loquutio videatur affectata & ordinata ad restitutionem illam, tunc enim magis nocebit, &   magis confirmabuntur audientes, verum  esse crimen quod ille reuelauerat.
  
 Quartus modus mihi certus & conuenientissimus est ad restituendam famam, vt  qui per falsitatem infamauit hominem, dicat & iuret si oportuerit, ego iniquè  & nesciens quidquam mali illius hominis propter vindictam aut ex odio dixi crimen illud de illo, aut forte, quod per ignorantiam illud dixit: sed iam cognita veritate, remordente conscientia, restituit illi honorem &   famam suam. Probatur, quia nescire & ignorare est verbum vsitatum in hac significatione, videlicet, vt aliquis dicatur nescire  quod non scit ad reuelandum, vt receptum  est apud omnes Theologos. Et ita intelligunt illud quod dixit Christus Dominus  Marci cap. 13.  "De die illa nemo scit neque filius hominis, hoc est ad reuelandum." Aliâs enim de  fide est quod Christus Dominus inquantum homo cognoscit diem iudicij. Ita etiam possumus intelligere illud Psalm. 68.  "Deus tu scis  insipientiam meam, hoc est, quia Christus  non sciebat practicè peccata." Diximus autem     esse conuenientissimum modum, quia nemo impositor criminis potest ab illo excusari, siquidem cum minimo suo detrimento potest restituere famam alienam.
  
 Quarta conclusio. Quotiescunque infamatus recuperat famam quacumque via siue  per seipsum siue in iudicio publico, excusatur iam infamator à restitutione. Verbi  gratia, Si infamatus inductis testibus probauit falsum esse  testimonium quod de se dictum est. Item  si infamia propter temporis diuturnitatem  obliuioni data est. Sed in hoc casu aduertendum est, quod quando fuerit aliquod dubium declinandum erit in fauorem innocentis. Probatur ergo conclusio sic explicata. Restitutio fit ad reparandam læsionem secundum iustitiam commutatiuam: sed quoties  aliquis alia via reparauit suam famam iam  cessauit læsio, ergo. Confirmatur exemplo.  Nam si Petrus aliqua via recuperauit rem  furto ablatam, non tenebitur fur ad restitutionem ipsius, ergo similiter non tenebitur  infamator in nostro casu: nisi fortè infamatus fecerit expensas in recuperanda fama.
  
 Vltima conclusio. Si post quam aliquis  infamauit iniquè  proximum, ipse proximus  alias publice infametur de eodem crimine:  non tenebitur prior infamator restituere famam illius, quamuis tenebitur ad omnia damna quæ infamatus passus est propter infamiam medio illo tempore ante publicam  infamiam. Et ratio est manifesta, quia prior  infamator fuit causa illorum  malorum. Quod  si publica infamia ortum habuit non casualem sed radicalem ex priori infamia: tenebitur infamator ad restitutionem publicæ infamiæ: sed forte excusabitur quia non potest  resarcire tantum malum. Si autem casualiter ex priore infamia orta est publica infamia, non tenebitur prior infamator ad restitutionem: quia non est in culpa publicæ infamiæ, sed ipse infamatus propter suam indiscretionem fuit causa publicæ illius infamiæ, quia, verbi  gratia, ipse plus nimio conquerebatur publicè de infamatore.
  
 Ad argumenta in oppositum respondetur facile iam ex dictis. Ad primum optimè   dictum est ibidem, quod in illis casibus nulla est infamia.
  
 Ad secundum argumentum respondetur, quòd in illis casibus non est propriè infamator, quanuis auferat famam: quia non  aufert illam iniustè. Cæterùm non est huius loci perfecta examinatio illorum casuum:  sed primum discutiemus in quæst. 69.  Secundum vero in quæst. 70. in solutione ad tertium. & in quæst. 77.
  
 Ad tertium argumentum respondebitur  dubio sequenti.
  
 DVbitatur ergo. Vtrùm cum detrimento propriæ famæ teneatur infamator  restituere famam alienam? Respondetur &   sit prima conclusio.
  
 Prima conclusio affirmatiua. Probatur ex  definitis in præcedenti dubio: quoniam in  illis omnibus ferè modis quibus diximus famam esse restituendam includitur aliqua  infamia ipsius restituentis: sed illi modi sunt  conuenientes & necessarij: ergo non obstante infamia restituentis debet restituere. Confirmatur simili exemplo. Restitutio pecuniarum facienda est cum detrimento sui proprij census, vt patet manifestè in eo qui fuit  causa incendij domus alienæ: ergo similiter  contingit in restitutione famæ.
  
 Hinc sequitur vnum corollarium, quòd  restitutio famæ facienda est cum detrimento proprij census si opus fuerit. Explicatur  hoc. Tenetur infamator adhibere aliquas diligentias, verbi  gratia, vocare testes ad restitutionem   famæ: tunc dicimus quod si fuerit necessaria pecunia ad istas diligentias tenetur illas expendere. Probatur corollarium, quoniam res inferioris ordinis debent annullari rebus superioris ordinis. Sed census est inferioris ordinis  respectu famæ, ergo qui tenetur restituere  famam debet adhibere pecunias si necessariæ fuerint ad media necessaria ad restitutionem. Confirmatur, quoniam qui læsit alterum in bonis corporis vulnerando illum,  tenetur expendere pecunias necessarias ad  curationem vulneris: ergo qui læsit alterum  in ipsa fama: tenebitur adhibere pecunias necessarias ad media apta restitutioni.
  
 Secunda conclusio. Quoties infamator  ex ipso modo restitutionis incurrit magnum   detrimentum sui honoris: non tenetur restituere famam quæ non erat magni momenti.  Explicatur conclusio. Vir illustris qui in republica infamauerit plebeum, si restituat illi    famam, quæ non est magni momenti omnibus pensatis, amittit vir illustris plurimum  honoris in republica. Dicimus ergo quod infamatus est irrationabiliter inuitus, si velit sibi  fieri restitutionem: ergo alter excusatur à restitutione. Probatur antecedens, quoniam irrationabiliter vult aliquis, quod proximus suus  subeat magnum detrimentum propter modicum commodum suum: sed ita contingit  in tali casu si plebeius vellet sibi fieri restitutionem, ergo illustris excusabitur.
  
 Confirmatur exemplo & similitudine.  Si quis vellet, quod proximus, restitueret sibi  paruam quantitatem pecuniarum cum magno detrimento sui census, irrationabiliter  vellet talem restitutionem fieri sibi, & debitor excusaretur pro tunc, ergo similiter contingit in nostro casu. Sicut enim se habet parua pecunia ad multam, ita se habet parum famæ  & honoris ad plurimum.
  
 Confirmatur secundo, quoniam si vir illustris aut Prælatus subdito contumeliam fecerit: non tenetur restituere cum detrimento autoritatis prælatiæ. Iuxta id quod dicit  Augustinus in regula loquens cum Prælatis, si  etiam modum vos excessisse sentitis, non à   vobis exigitur vt à vobis subditis venia postuletis: ne apud eos quos oportet esse subiectos dum nimium seruatur humilitas regendi frangatur autoritas. Ergo in casu in  quo alius æqualis teneretur petere veniam: non tenetur superior propter decentiam status sui. Ergo simile quid continget  in nostro casu. Quoniam decet ad autoritatem & bonam gubernationem reipublicæ,  quod illustres habeant honorem integrum apud  vulgus. Hic autem honor non conseruaretur, si in omni euentu in quo alter æqualis teneretur restituere famam cum detrimento  propriæ famæ: tenerentur etiam illustres  ciuitatis cum detrimento suæ famæ restituere, quæ est maximi valoris & vtilitatis in ipsa  republica. Obseruandum tamen est, quod tanta potest esse infamia hominis plebei, vt  quantum libet illustris sit læsor teneatur restituere cum detrimento propriæ famæ. Verbi  gratia,   Si imposuit illi crimen læsæ maiestatis vel  hæresis. ¶ Ista conclusio sic à nobis explicata asseritur à Magistro Soto supra art. 3. ad 4.   Contrariam tamen tenet Nauarro in suo Manuali. cap. 18. nu. 47. Neque tamen ille affert aliquam rationem contra nostram conclusionem: sed duntaxat intendit infirmare  nostrum simile de restitutione pecuniarum.  Ait enim quod est duplex differentia. Prima quidem, quod restitutio famæ semper fit cum detrimento propriæ famæ, ergo in illa non oportet obseruare an restituens amittat famam  suam. Cæterùm in pecuniæ restitutione non   semper interuenit detrimentum proprij census. Secunda differentia est, quoniam magna iactura proprij census in restituendo alienum, non tollit in perpetuum obligationem   restituendi, sed prorogat tempus restitutionis: at vero in nostro casu & assertione videmur tollere obligationem restituendæ famæ   in perpetuum. Igitur non est simile exemplum ad rem præsentem. Nihilominus respondetur, quod istæ differentiæ nullatenus infirmant nostrum simile. Et ad primam differentiam dicimus, falsum esse quod restitutio famæ semper fiat necessario cum detrimento  propriæ famæ, præsertim cum notabili detrimento. Etenim in tertio & quarto modo restituendæ famæ qui explicati sunt in tertia  conclusione dubij præcedentis: nulla omnino aut certè leuis est infamia restituentis. Respondetur secundo, quod  quamuis semper fieret  restitutio famæ cum detrimento propriæ famæ, non autem restitutio census fiat cum detrimento proprij census: tamen adhuc conueniunt istæ restitutiones in hoc, quod cum maximo detrimento restituentis & paruo eius  cui fit restitutio cessat obligatio. Ad secundam   differentiam dicimus nos æquale esse iudicium vtriusque restitutionis, quantum ad hoc  quod ad tempus vel in perpetuum cesset obligatio. Etenim si speratur futurum tempus in  quo illustris qui infamauit possit plebeio minimo detrimento restituere, vel certè ipse infamatus æquale detrimentum patiatur: non excusamus illustrem in perpetuum ab illa restitutione facienda. Sed prorogamus tempus restituendi. Quod si nunquam illud tempus venerit, excusabitur in  perpetuum à facienda restitutione: quanuis  ex radice iniuriæ factæ tenebatur restituere: quapropter nulla est differentia inter restitutionem census & famæ, quod attinet ad  rem præsentem. An vero teneatur quis restituere famam cum vitæ periculo, dicemus  infra artic. 6. ad secundum.
  
 DVbitatur decimo. Vtrùm quando fama non potest restitui in eodem genere boni, teneatur restituere illam infamator in  alio genere bonorum, vt in pecunia vel orationibus. ¶ Arguitur primo pro parte affirmatiua. Nam D. Tho. in hoc artic. ad 1. & ad 2. expressè dicit, quod si infamator non potest famam   restituere, debeat aliter ei recompensare.
  
 Arguitur secundo. Cum opus est impendere   pecunias ad restituendum in proprio genere.  Verbi  gratia, in adducendis testibus, diximus iam quod   tenetur infamator omnes pecunias necessarias ad talem finem  expendere: ergo multo magis tenebitur expendere pecunias pro ipsa  fama immediatè quam non potest aliter restituere. Probatur consequentia, quoniam pecunia & census omnis, destinatur ad humanum   honorem hominis tanquam inferius quid ad superius. ¶ Arguitur tertio. Pecunia potest  esse pretium famæ, licet fama sit superioris ordinis secundum  suum genus: ergo poterit recompensari pecunia. Probatur antecedens  à simili,  quoniam licet aurum sit pretiosius argento secundum speciem suam: nihilominus adæquari possunt in valore adhibita magna quantitate argenti & diminuta auri. Ergo similiter adhibita multa quantitate pecuniæ, poterit esse iusta compensatio cum fama hominis vulgaris.  Et confirmatur ex vsu, nam homines vulgares  solent æstimare honorem  suum certis pecunijs:  & ita acceptant restitutionem suæ famæ. Confirmatur secundo. Quoniam vir illustris vt diximus in dubio præcedenti  non tenetur cum maximo detrimento sui honoris famam restituere, poterit autem facile satisfacere parti læsæ   numerando illi pecuniam: ergo obligandus  erit vt hoc faciat.
  
 Quarto & vltimo arguitur omnibus argumentis quæ supra fecimus, contendendo  quòd pro læsione corporali facienda est restitutio in alio genere bonorum? Propter  quæ argumenta diximus probabilem esse sententiam illam. Ergo multo magis probabilis  erit pars affirmatiua in isto dubio. Probatur  consequentiam, quia fama magis commensurabilis   est cum pecunia, quam membra corporalia.
  
 Sed in oppositum est, quod qui non potest debitum  pecuniarum soluere in proprio genere, non    tenetur restituere in fama, vel honore, vel sacrificijs: ergo hæc genera bonorum non sunt  commensurabilia  adinuicem. ¶ Arguitur secundo. Adulter qui infamauit virum accedendo  ad vxorem alterius, non tenetur restituere illi  in pecunijs illam  infamiam  quando in proprio genere non potest, ergo neque in præsenti casu.
  
 Vltimo argumentari possumus omnibus  argumentis, quibus supra ostendimus  probabiliorem esse sententiam  illam  quod  non tenemur homini restituere læsionem corporis secundum se in  alio genere bonorum. ¶ In hoc dubio dissoluendo sunt duæ extremæ  sententiæ. Altera est  affirmatiua ex glossa in. c. ecclesia. titulo, vt  lite pendente nihil innouetur, quam sequitur  Scotus in. 4. dist. 15. & Soto vbi supra arti. 3.  ad. 4. & Couar. libr. 1. Variar. resol. c. 2. nu. 8.  & in repetitione regul. peccatum. 1. part. versic. sed  &. Altera sententia est negatiua, quam   habet Syluest. verb. detractio. quæst. 4.
  
 PRO decisione huius dubij, sit prima conclusio. Si iudex per sententiam imponat  infamatori pœnam  pecuniariam pro restituenda   fama, vel etiam si conueniat inter se infamatus  & infamator de certa pecuniæ summa, vt  infamatus cedat iuri suo: tenebitur infamator in conscientia reddere illam  pecuniam. Hæc  conclusio certissima est apud omnes. Et probatur, quoniam sententia iudicis iusta in foro  exteriori & iusta pacta obligant in foro conscientiœ: sed huiusmodi sententia  & pacta obligant in foro conscientiœ. Probatur minor, quia  ad iudicem spectat ne delicta maneant impunita: potest igitur & debet in pœnam peccati contra  iustitiam, punire & imponere illam  pœnam in  fauorem partis læsæ. Item ipse infamatus habet  ius agendi in iudicio contra  infamatorem, ergo  vt cedat iuri suo potest recipere pretium  pecuniarum. ¶  Secunda  conclusio. Quamuis verosimilis sit pars affirmatiua huius dubij: tamen verosimilior est pars negatiua. Probatur, quoniam licet argumenta pro vtraque parte sint probabilia: tamen magis vrgent argumenta partis negatiuæ. ¶ Tertia conclusio. Vtraque  sententia  temperanda est à prudenti confessario. Etenim si commodè poterit infamator in pecunijs facere restitutionem, iniungat illi vt faciat.  At vero si non  commode potest facere, vel nimium  ægrè ferat dare pecuniam: non obliget illum   vt faciat talem restitutionem: siquidem vtraque     opinio probabilis est. Similes conclusiones  posuimus supra in dubio de læsione corporali: fateor tamen quod in præsenti dubio pars  affirmatiua videtur mihi probabilior, quam  pars affirmatiua alterius dubij de læsione  corporali. Et hoc probat quartum argumentum, quod fecimus pro parte affirmatiua.  Quapropter sit quarta conclusio. Quando  infamatus est talis conditionis respectu infamatoris, quod receptis ab illo pecunijs fit honorabilior in populo: tenetur infamator ad arbitrium boni viri facere restitutionem in pecunijs. Probatur, quia tunc facit restitutionem   in eodem genere, etenim honor & fama eiusdem ordinis bonorum sunt: sed pecuniæ  considerantur in isto casu velut instrumenta ad  restituendam famam in proprio genere: ergo sicut infamator tenetur expendere pecunias in adducendis testibus ad restituendam  famam in proprio genere: tenebitur etiam  expendere in isto casu, siquidem illis mediantibus restituitur fama in proprio genere. Et  hæc est differentia inter læsionem corporalem membri & infamiam, quod quantumlibet  expendantur pecuniæ semper manet mutilatus: at verò infamia pecunijs interdum obruitur & suffocatur. Et idem est si læsio corporalis fuit contra salutem hominis reparabiliter tamen, tunc enim constat quod læsor tenetur expendere pecunias ad reparandam salutem in proprio genere. ¶ Ad argumenta  in oppositum pro parte affirmatiua respondetur ad primum, quod  Diuus  Thomas non est intelligendus de restitutione famæ  secundum se in  alio genere bonorum: sed de damnis consequutis ex infamia. Secundo respondetur, quòd  Diuus  Thomas potest intelligi quando pecunijs  datis reparatur homo in honore & fama  iuxta tenorem quartæ conclusionis.
  
 Ad secundum argumentum negatur consequentia. Et ratio discriminis est, quoniam  in casu antecedentis, pecuniæ ancillantur  ipsi famæ, deseruiunt enim ad media quibus reparatur fama. At vero in casu consequentis pecunia non ancillaretur famæ sed  esset mensura illius & dominaretur ei.
  
 Ad tertium argumentum negatur antecedens. Et ad probationem respondetur, non   esse simile conueniens de auro & argento.  Etenim aurum & argentum sunt eiusdem    ordinis moraliter in humano conuictu: sunt  enim bona vtilia extrinseca homini. At vero fama est superioris ordinis & debetur virtuti: quapropter nullo pretio potest commensurari, sicut neque ipsa virtus cui debetur honor & fama. ¶ Ad primam confirmationem   respondetur, iuxta doctrinam primæ  conclusionis  & quartæ. Licitum est enim homini  pactum facere cum infamatore, vt recepta  pecunia cedat iuri suo: vel etiam quando mediantibus pecunijs ipsa fama & honor reparatur, tunc potest æstimari ad arbitrium boni viri quantum pecuniæ sit necessarium.
  
 Ad secundam confirmationem respondetur, quòd in illo casu æquum est vt vir illustris det pecuniam aliquam infamato iuxta  moderationem tertiæ  conclusionis: etsi opus  fuerit iuxta doctrinam quartæ  conclusionis.
  
 Ad vltimum argumentum respondetur,  ex dictis in explicatione secundæ  & quartæ   conclusionis. ¶ Poterat disputari in præsenti   de restitutione quam tenentur facere hæredes infamatoris. Et rursus quibus hæredibus   hominis infamati sit facienda restitutio. Sed  tamen hæc difficultas per omnia definienda   est & determinanda, sicut supra determinauimus de hæredibus hominis qui læsit in bonis corporis alterum, & de hæredibus eius  qui læsus est.
  
 DVbitatur secundo. Circa alium modum   restituendi famam. Vtrum infamatus  possit condonare famæ restitutionem: ita vt  ipse infamatus & infamator maneant tuti in  conscientia nulla facta restitutione.
  
 In hoc dubio sunt duæ sententiæ. Altera  est affirmatiua, quæ innititur huic principio, quòd homo est dominus propriæ famæ. Huius sententiæ est Diuus Antoninus  in secunda parte titul. 2. capit. 2. §. tertio. &   Adrianus in. 4. in materia de restitutione.  Et quodlibeto. 1. artic. 1. Magister Soto vbi  supra ad quartum. Et etiam lib. 5. de Iustitia  & iure. quæst. 10. artic. 2. Et in relectione de  ratione tegendi secretum, membro. 1. quæstione. 3.  ¶ Altera sententia est negatiua,  quæ innititur contrario fundamento, quòd  homo non est dominus propriæ famæ. Hanc   tenet Caietanus in summa verbo, detractio  & infra quæst. 73. artic. 2. & Ioan. Maior in  quarto distin. 15. quæst. 16.
  
   PRO decisione huius veritatis supponamus ex tractatu de dominio, quòd homo est dominus suæ famæ: & nihilominus  inquirimus an ex illo fundamento necessario colligatur non esse peccatum saltem ex  genere suo mortale, condonare  restitutionem   famæ sine vlla rationabili causa: sed potius  sit quasi peccatum prodigalitatis sicut quando homo facit de suo quod vult absque rationabili causa. Pro cuius intelligentia aduertendum est, quòd etiam si homo sit dominus propriæ famæ: sunt tamen quidam qui  habent propriam famam ex officio, & ex iustitia alijs obligatam, quales sunt prælati respectu subditorum & prædicatores respectu populi cui prædicant. Alij vero non habent obligatam famam suam alijs saltim ex  iustitia, quales sunt priuati homines.
  
 Secundo notandum est, quòd crimina  quæ infamant homines sunt in duplici differentia. Quædam enim non infamant solum propriam personam Prælati, sed etiam  infamant ipsos subditos personaliter: qualia sunt crimina in quibus subditi solent plerumq́ue imitari prælatos, cuiusmodi est crimen hæresis. Etenim subditi solent sequi  prælatorum doctrinam. Vt si episcopus esset hæreticus præsumerentur oues infectæ   hæresi, ac proinde si prælatus notatur de hæresi: notantur etiam de eodem crimine subditi. Alia sunt crimina quæ infamant tantum  personaliter personam prælati, ex cuius infamia non sequitur subditos alia infamia,  nisi quòd habent prælatum infamatum. Huius generis sunt crimina in quibus subditi  non statim præsumuntur imitari prælatum:  quale est peccatum inuidiæ  & ambitionis.
  
 His suppositis sit prima conclusio. Prælatus ex cuius infamia sequitur subditorum  infamia primi generis: tenetur ex iustitia  non condonare famæ restitutionem: ita quod   si remissio facta fuerit, nihil valeat. Probatur: prælatus non potest cedere iuri subditorum, quin potius ex officio & iustitia tenetur illud tueri: sed quando subditi notantur de crimine infamiæ propter infamiam  prælati habent ius ad famam Prælati & ad  propriam: ergo prælatus non potest condonare restitutionem propriæ famæ.
  
 Secunda conclusio. Prælatus ex cuius infamia sequitur non quidem personalis infamia subditorum, sed solum secundi generis infamia: nihilominus adhuc tenetur ipse  Prælatus non solum ex charitate, sed etiam  ex iustitiæ titulo, non remittere restitutionem, si modo in officio perseuerare vult. Et  in hoc differt ista conclusio à prima. Quòd  in casu primæ conclusionis, siue perseueret  in officio siue non: tenetur ex iustitia non  condonare famæ restitutionem.
  
 Probatur ergo conclusio secunda. Prælatus tenetur ex officio strictiori vinculo  charitatis, quam alij erga subditos: rursus  tenetur etiam ex iustitia docere subditos &   bonum eis exemplum præbere  & fraterna  admonitione corripere, & reliqua spiritualia officia impendere. At vero prælatus infamis etiam in crimine in quo solus ipse  notatur, non potest hæc officia commodè   præstare: ergo vera est conclusio. Probatur  minor, ex vulgatissimo dicto Diui Gregorij, necesse est vt cuius vita despicitur, doctrina quoque &  prædicatio contemnatur.  Ex dictis sequitur corollarium, quod infamator in casibus prædictarum conclusionum  non manet tutus in conscientia, etiam si infamatus dicat se remittere restitutionem  suæ famæ: sed adhuc tenetur restituere ex  iustitia.
  
 Tertia conclusio. Persona particularis  non peccat contra iustitiam si remittat propriæ famæ restitutionem. Probatur conclusio, quia ille est dominus suæ famæ  & non  habet illam obligatam alteri ex iustitia: ergo ex nulla parte potest peccare contra iustitiam condonando restitutionem propriæ famæ.
  
 Hinc sequitur corollarium, quòd infamator talis personæ non peccabit contra iustitiam, si non restituat illi famam facta tali  condonatione.
  
 Quarta conclusio. Persona priuata non  peccat mortale peccatum contra charitatem, etiam si absque rationabili causa condonet propriæ  famæ restitutionem. Hæc  conclusio intelligenda est per se loquendo &   quantum est ex parte obiecti, scilicet ex parte remissionis propriæ, id est ex parte remissionis famæ. Etenim ex parte circunstantiarum poterit esse mortale. Probatur conclusio sic intellecta, qui prodigit totum censum  proprium non peccat mortaliter, quantum   est ex parte obiecti, sed solum peccat peccatum prodigalitatis quod ab vniuersis Theologis dicitur veniale ex obiecto: ergo similiter persona priuata quæ propriam famam  etiam absque rationabili causa remittit: non   peccabit mortaliter sed venialiter tantum.  Hæc conclusio est contra aliquos Theologos modernos, qui tenent esse peccatum mortale contra charitatem ex genere suo remittere restitutionem propriæ famæ absque rationabili causa, sed profecto non probant:  Quoniam illorum argumenta solum efficiunt quod ex circunstantijs erit mortale peccatum. Quæ argumenta ponemus ad probandam quintam conclusionem. Sit igitur  quinta conclusio. Ex circunstantijs sæpenumero erit mortale peccatum contra charitatem remittere propriæ famæ  restitutionem:  imo vero quotiescunque est peccatum mortale talis remissio etiam contra iustitiam, prouenit ex circunstantijs: vt patet in prima &   secunda conclusione, vbi propter qualitatem   personæ quæ habet obligatam famam ex officio, efficitur mortale remittere restitutionem   famæ. Probatur conclusio. Fama vt plurimum necessaria est priuatæ personæ ad continendum ipsum hominem in officio virtutis: experimur enim quod homines infamati  statim præcipites feruntur in vitia: quod etiam   docuit D. Tho. supra. q. 33. arti. 7. ergo absque   rationabili causa remittere restitutionem propriæ famæ erit contra charitatem propriam  sui ipsius, & mortale ex circunstantia, quæ vt  plurimum inuenitur in hominibus. Et propterea Sacræ literæ nos admonent. Curam  habe de bono nomine: magis enim tibi proderit quam diuitiæ multæ. Et Apostolus alibi inquit, de cætero fratres quæcunque bonæ   famæ facite, seu operamini. Deinde probatur conclusio. Peccare coram alijs frequenter, est peccatum mortale scandali contra proximi charitatem: sed multo magis præbet  occasionem ruinæ qui scandalizat fratrem  qui remittit huiusmodi restitutionem: est  enim atque si coram oculis omnium peccatum illud quod sibi imponitur peccaret, ergo. Tertio est alia circunstantia, quod amicis consanguineis & familiaribus magna accedit infamia ex amici consanguinei  & familiaris infamia: & obseruandum est in prædictis conclusionibus, idem esse quantum attinet  ad infamatum, non curare de famæ restitutione: & remittere illam expressè, in quibus enim casibus erit mortale remittere famam: erit etiam mortale non curare de famæ restitutione per media conuenientia &   ordinaria. ¶ Hinc sequitur vnum corollarium, quod infamator in casu præcedentis conclusionis, tenebitur saltim ex charitate restituere famam infamato etiam remittenti restitutionem expressè. Si autem non remittat  expressè, sed solum patienter ferat, &  non curet de restitutione, siue hoc faciat prudenter  siue imprudenter: tenebitur nihilominus ex  iustitia restituere illi famam. Quemadmodum licet martyres patienter ferebant tormenta, & maximè voluntariè propter Deum: tamen Tyranni peccabant contra iustitiam torquentes illos. Ita licet infamatus vel propter  Deum patienter ferat, vel propter negligentiam suam, peccet non curando de bono nomine: nihilominus infamator tenebitur non   solum ex charitate, sed etiam ex iustitia restituere illi famam: quia patientia infamati  vel negligentia non debet fauere infamatori.  Et propterea diximus in hac obseruatione,  quod quantum ad infamatum, idem erat remittere & non curare: quia non est idem quantum ad infamatorem. ¶ Sit iam sexta conclusio. Aliquando non solum nullum est peccatum remittere restitutionem famæ, vel non  curare de illa: sed etiam valde meritorium,  videlicet quando fuerit rationalis causa secundum leges prudentiæ  & charitatis: de  quibus iudicant viri spirituales eruditi doctrina & exemplis Sanctorum. Ratio huius conclusionis est, quoniam quanuis fama & honor sit optimum bonum temporale, tamen ordinatum est ex natura sua ad  maius bonum, vel communitatis vel virtutis: sicut & ipsa vita pretiosissima exponitur  periculis prudenter & sancte propter huiusmodi maiora bona, ergo.
  
 Deinde probatur exemplis Sanctorum,  imo & Christi Domini: qui sæpe non curauit de infamia falsorum testimoniorum quæ   aduersum se obijciebantur, vt patet coram  Pilato, Iesus autem tacebat. Cuius etiam    exemplo sæpe sancti tacuerunt, dum falsa crimina imponebantur eis. ¶ Sed est vnum  argumentum principale contra corollarium quod intulimus ex prima & secunda conclusione. Diximus in superioribus quod si pater læsus in bonis  corporis: remittat percussori non solum iniuriam sed etiam damna consequuta: non tenetur percussor restituere quicquam filijs neque tanquam hæredibus, neque titulo alimentorum ad quæ filij habebant ius, ergo  similiter si prælatus condonet restitutionem   propriæ famæ: non tenebitur infamator famam subditis restituere. Probatur consequentia. Quia sicut prælatus tenetur procurare suam famam pro gubernandis subditis  qui sunt filij spirituales: ita etiam pater carnalis tenetur & seipsum & bona sua conseruare pro sustentatione filiorum: ergo eadem  est ratio vtriusque casus.
  
 Ad hoc argumentum respondetur, quòd  non est eadem ratio sed est magna differentia, quoniam pater carnalis est totalis dominus bonorum suorum: quod si silij habent  ius ad illa bona vt sustententur à patre:  tamen   istud ius fundatur non in iustitia commutatiua qua obligetur pater sustentare filios: sed  fundatur in voluntate & pietate patris, qua  tenetur alere filios, & idcirco remittente patre restitutionem illorum bonorum, factum   tenet: quanuis ipse peccet contra pietatem.  Quapropter non tenebitur percussor ipsius  patris ex iustitia quidquam filijs restituere.  At vero prælatus tenetur ex iustitia & ex  officio defendere famam subditorum, &   propriam famam habet obligatam ex iustitia ad bonam gubernationem subditorum.  Ex quo sequitur, quòd si ex infamia prælati  sequatur infamia subditorum: tenebitur infamator vtranque famam restituere. Quod  si prælatus remiserit restitutionem quod  ad se attinet: nihilominus infamator tenebitur restituere subditis famam suam, maxime in casu primæ conclusionis quando  notantur subditi de eodem crimine. Nam  in casu secundæ conclusionis, si prælatus dimittat officium, non tenebitur infamator  vltra restituere quidquam subditis. Ex dictis potest colligi solutio aliorum dubiorum   minorum, scilicet, Vtrùm qui infamauit seipsum teneatur sibi famam reparare? Respondetur, quòd si prælatus sit, tenetur ex iustitia reparare famam  suam iuxta tenorem primæ   & secundæ conclusionis: quonia huiusmodi iustitia non consideratur in ordine ad seipsum, sed ad subditos quibus prælatus tenetur ex iustitia commutatiua. At vero si priuata persona sit nunquam peccabit contra  iustitiam quæ non est ad seipsum: poterit  autem peccare contra charitatem sui ipsius,  vel proximi mortaliter vel venialiter, vel  tandem nullo modo peccare iuxta tenorem  aliarum conclusionum supra positarum.
  
 Secundo colligitur solutio alterius dubij,  Vtrùm qui se inuicem infamauerunt possint  sibi inuicem condonare famæ  restitutionem.  Dicendum enim est, quòd si prælati sunt  non possunt condonare ad inuicem restitutionem, sed peccant etiam contra iustitiam  ratione subditorum iuxta tenorem primæ  &   secundæ conclusionis. Si autem sunt personæ   priuatæ, dicendum est de illis, iuxta tenorem  aliarum  conclusionum. Poterit autem  contingere  quod  quando   duo ad inuicem se infamauerunt non sit æqualis vtriusque causa ita vt ambo æqualiter possint condonare restitutionem. Tertiò potest  colligi solutio specialis difficultatis, Quomodo sit facienda honoris restitutio. Est  enim honor eiusdem ordinis cum fama, & debetur virtuti secundùm se, sed differt à fama  in eo quod honor exhibetur præsenti: fama vero est de absentibus proprie. Diuus  Thomas in solutione ad tertium, dixit de restitutione honoris. Nos autem ponimus primam conclusionem, qui honorem per contumeliam abstulit vel quomodolibet alias, tenetur in eodem   genere restituere, scilicet, exhibendo reuerentiam iuxta conditionem  personæ. Secundo   probatur ex illo ad Rom. 13.  "Reddite omnibus debita cui honorem  honorem,"  &c. Probatur. Quoniam qui honorem abstulit, iniuriam   fecit proximo contra iustitiam  commutatiuam   in re quæ in eodem genere restitui potest,  ergo tenebitur in eodem genere restituere.
  
 Secunda conclusio. Conuenientissimus  modus &  aliquando necessarius ad restituendum honorem, est veniæ petitio. Probatur  ex doctrina Augustini in regula, melior est  enim qui quanuis ira sæpe tentetur, tamen  impetrare festinat vt sibi dimittat cui se agnoscit fecisse iniuriam: quam qui tardius irascitur & ad veniam petendam tardius inclinatur. Quibus verbis expressè satisfactionem pro conuitio & maledicto dicit esse  veniæ  petitionem. Et statim subijcit. Qui autem  nunquam vult petere veniam aut non ex animo petit sine causa est in monasterio, etiamsi   inde non proijciatur. Et hæc est communis  sententia doctorum. Solus Caietanus infra  quæst. 72. art. 3. videtur negare petitionem  veniæ esse necessariam ad restituendum honorem. At vero ipsemet in opusculo. 17. responsionum, responsione. 13. puncto. 5. explicans locum citatum, sentit omnino nobiscum in hac conclusione. Verum est tamen quòd sunt duæ exceptiones in hac nostra conclusione. Prima est quando prælatus fuit qui fecit iniuriam subdito in honore: iste enim non tenetur petere veniam iuxta  doctrinam Diui Augustini, ne regendi frangatur autoritas: sed alia via potest honorare  subditum. Idem dicimus de magistris respectu discipulorum, & de illustribus ciuitatis  respectu vulgi proportionabiliter ad arbitrium boni viri. Secunda exceptio est, quando   vsus patriæ  & prouintiæ non admittit huiusmodi restitutionem honoris per petitionem veniæ: sed potius talis petitio reputatur & iudicatur noua iniuria. Tunc enim  alia via suauior quærenda est, vt iniuriam  passus recuperet honorem suum.
  
 Diximus hactenus de restitutione facienda pro læsionibus, tam in corpore, quam  etiam in fama & in honore. Cæterum de ipsis  læsionibus secundùm se in sequentibus dicendum erit. Præterea. Difficultas huius articuli est circa solutionem ad tertium, vbi  Diuus  Thomas agit de restitutione ab eo facienda,  qui impedit aliquem  à  consequutione præbendæ vel officij. Et quanuis dupliciter possit  oriri obligatio restituendi in distributione  harum dignitatum, videlicet vel ex parte distributoris qui iniquè diuidit atque distribuit, vel ex parte iniustè impedientis bonam distributionem: tamen in præsenti, solum facimus sermonem de obligatione restituendi quatenetur impediens bonam distributionem. Nam de priori obligatione  vniuersaliter agendum est in quæst. 63.
  
 DVbitatur duodecimo & vltimo in  hoc articulo, Vtrum vniuersaliter omnis impediens iniustè, vel per dolum aut fraudem, alterum  à consequutione officij vel beneficij, teneatur illi restituere? ¶ Arguitur  primo pro parte negatiua. Ad hoc quod propriè dicatur restitutio, necesse est quòd aliquis sit deiectus à dominio vel possessione  rei suæ, vt verè dicatur restitui. Sed ille qui  impeditur à consequutione eius quod nondum habet videlicet beneficij, non est deiectus à dominio vel possessione rei suæ: ergo  qui impediuit non tenetur restituere.
  
 Secundò arguitur. Qui per fraudem aut  dolum impedit dignum  à consequutione beneficij vt præbenda detur digniori, non tenetur restituere, & tamen iniustè impedit videlicet per fraudem &  dolum, ergo illa non  est vniuersalis regula. Maior videtur esse doctrina Diuus  Thomas in solutione ad tertium, vbi  docet quòd qui impedit dignum à consequutione beneficij propter bonum Ecclesiæ, vt detur digniori: non tenetur restituere  quidquam. Confirmatur. Quoniam animus  impedientis bene vel male affectus, nihil  confert ad rationem iniustitiæ: sed pertinebit affectus ille ad charitatem vel ad odium  proximi. At vero obligatio restituendi pensatur ex iniuria & damno dato, ergo nihil  refert quòd impediens intendat bonum ecclesiæ vel non intendat: vt teneatur restituere  præbendam: quanuis alias tenebitur ad restitutionem famæ si infamauit eum, vt impediretur à consequutione beneficij.
  
 Tertiò arguitur. Ipsemet oppositor qui  petit beneficium simul cum alijs candidatis siue oppositoribus concurrentibus, quos  ipse cognouit esse digniores se, impedit iniuste alios digniores à consequutione præbendæ:  & tamen si sibi conferatur præbenda non tenebitur ad vllam restitutionem  faciendam: ergo non est vniuersalis regula. Minor probatur ex communi consensu & vsu omnium. Maior autem probatur. Quia ille inducit electores in hunc errorem vt existiment se digniorem esse cæteris, ergo.
  
 Quartò arguitur, & intendimus probare  quòd saltem quando solis precibus, induxit  aliquis electores vt conferant beneficium  minus digno vel certè indigno: non teneatur ad restitutionem digniori vel digno impedito ad consequutionem beneficij. Est argumentum à simili. Quando aliquis precibus aut consilio induxit aliquem, ne daret  eleemosynam pauperi, vel ne relinqueret  hæreditatem vel legatum vel quamlibet liberam donationem, non tenetur ad aliquam   restitutionem faciendam ei quem impediuit à consequutione beneficij, ergo neque  in nostro casu tenebitur ille ad restitutionem aliquam faciendam. Antecedens ab  omnibus conceditur: consequentia probatur. Quoniam idcirco in casu exempli adducti, non tenetur impediens restituere: quia  impeditus nondum erat assequutus illud beneficium, quin potius assecutio pendebat  ex libera voluntate collatoris. Sed hoc ipsum contingit, quando quis precibus inducit collatorem vt conferat præbendam: ergo non tenetur ad restitutionem.
  
 Vltimò arguitur. Ipsemet distributor si  iniquè distribuat prætermittens digniorem, conferens beneficium digno: imò   etiam indigno: non tenetur ad aliquam restitutionem faciendam digniori vel digno,  ergo multo minus tenebitur, qui induxit illum solis precibus vt ita distribueret. Antecedens ferè ab omnibus doctoribus nostri temporis conceditur: qui solum aiunt,  quòd si qua restitutio facienda est quando  elegit indignum: illa facienda erit ecclesiæ   vel communitati, cui accidit incommodum & malum ex electione indigni. Consequentia probatur. Quia quando causa principalis alicuius actionis non tenetur ad restitutionem: minus videtur obligari causa  minus principalis. Et confirmatur. Quia si  impediens teneretur in prædicto casu ad restitutionem faciendam: teneretur ad restitutionem faciendam totius damni illati. Hoc  autem est falsum, vt docet Diuus Thomas  ad tertium, vbi ait, quòd non tenetur in totum restituere, sed ad arbitrium boni viri.  Sequela probatur. Distributor ipse, si teneretur ad restitutionem, teneretur ad restitutionem totius damni illati, ergo etiam ille qui induxit eum ad prædictam restitutionem: sicut qui induxit alterum vt occidat hominem.
  
 IN hoc grauissimo dubio prima sententia est Scoti, Ricardi, & aliorum in 4. asserentium, quòd ille qui impediuit alterum  à consequutione beneficij, si id fecit intendens commodum suum vel amici: non tenetur ad vllam restitutionem faciendam.  Si tamen id fecit in odium impediti vt ei  malum faciat: tenetur ad restitutionem. Et  aliqui existimant quòd D. Thom. ad 4. supra fauet huic sententiæ. Veruntamen sententia Diui Thomæ explicabitur sequentibus conclusionibus.
  
 Prima conclusio est. Quod impediens  aliquem iustè  à consequutione præbendæ,  videlicet, intendens honorem Dei vel vtilitatem ecclesiæ, procuret quòd detur digniori: non tenetur ad aliquam restitutionem.
  
 Secunda conclusio. Qui impedit iniustè, intendens impediti nocumentum, consulens quòd non detur digno præbenda antequam sit firmatum quòd ei detur: tenetur  ad aliquam restitutionem faciendam ad arbitrium boni viri.
  
 Tertia conclusio. Si iam firmatum erat  vt daretur præbenda alicui, & alius propter  indebitam causam procuret quòd reuocetur propositum illud: tenetur ad restitutionem æqualis, scilicet, totius damni. Ecce in  istis conclusionibus Diuus  Thomas nihil fauet  prædictæ sententiæ. Alia sententia est cuiusdam Geraldi, qui statuit regulam generalem. Quoties quis impedit alterum ab eo  quod nondum erat sui iuris: non fit ei ad restitutionem obnoxius. Refert istum autorem   Adrian. in 4. Sententiarum in materia de restitutione, fol. 47. & Magister Soto art. 3. vbi  supra ad sextum. ipse vero Magister Soto  asserit, quòd is qui precibus aut consilio impedit dignum aut digniorem à consequutione officij publici: non tenetur ad aliquam  restitutionem faciendam impedito. Si autem per vim aut fraudem impedierit: tenetur ad restitutionem faciendam magis  vel minus, iuxta moderationem Diui Thomæ ad quartum. In eadem sententia est Nauarro in Manuali. capit. 17. à numer. 69. &   deinceps.
  
 Vltima sententia est asserentium, quod ille  solum tenebitur ad restitutionem in casu nostri dubij, qui impedit iniustè dignum à  consequutione præbendæ: is autem qui impedit iuste, quocunque animo id fecerit    non tenetur ad restitutionem. Hæc sententia   videtur mihi esse Diui  Thomae  & est Caietani  super hunc artic. in solutione ad quartum.  Hanc sequutus fuit Magister Victoria.
  
 PRO decisione huius rei &  intelligentia   Diui  Thomae  notandum est primò, quod bona à   quorum assecutione potest aliquis impediri  sunt in duplici differentia. Quædam sunt ei debita ex iustitia, siue commutatiua siue distributiua. Alia vero non quidem ex iustitia, sed solum ex liberalitate & misericordia  alterius expectantur. Exemplum primi est,  in bonis publicis quæ ex iustitia distributiua debentur ciuibus pro qualitate meritorum.  Exemplum secundi est in bonis gratuitis, scilicet, in largitis eleemosynis. Rursus bona  publica quæ ex iustitia distributiua debentur diuidi possunt in duplici differentia.  Quædam quæ potissime destinata sunt in  commodum & fauorem personarum: quædam   vero quæ licet aliquo modo ordinata sint  in fauorem  personarum, tamen per se primo instituta sunt in commodum  &  vtilitatem reipublicæ. Exemplum primi est in ærario publico  quod distribuitur per singulos ciues. Exemplum secundi est, in publicis magistratibus  & officijs, siue ecclesiasticis siue secularibus. Notandum est secundo, quod duobus modis  potest aliquis impedire aliquem à  consequutione alicuius boni, videlicet iustè vel iniustè. Iustè  quidem dicetur quis impedire alterum, quando neque contra commutatiuam  iustitiam   neque  distributiuam quid facit. Verbi  gratia, si quis sine  vi & dolo impediat dignum vel minus dignum   à  consequutione beneficij iustè facit. Rursus  dupliciter potest contingere quod aliquis iustè   impediat alterum. Vno modo iustè formaliter secundum  rationem  formalem virtutis iustitiæ perfectæ, videlicet, quando impedit propter debitum  finem debito loco & tempore, &   cum reliquis circunstantijs virtutis. Altero modo potest impedire iustè materialiter, &   quantum ad substantiam actus: non violans iustitiam  commutatiuam vel distributiuam. Vt si aliquis  imprudenter maloq́ue animo, & propter  malum finem impediat à consequutione boni alicuius. Iniustè vero potest quis impedire alterum. Primò quidem contra iustitiam  commutatiuam tantum. Secundò  contra  distributiuam tantum. Tertiò  contra  vtranque simul.    Exemplum primi, in eo quiper vim aut fraudem impedit indignum aut minus dignum à   consequutione boni. Exemplum secundi est  in eo qui absque vi & dolo impedit digniorem à consequutione præbendæ. Exemplum   tertij est in eo qui vi aut fraude adhibita, impedit digniorem à consequutione præbendæ. Rursus qui iniustè impedit contra iustitiam commutatiuam tantum, aliquando  procurat distributiuam iustitiam bene exerceri. Verbi  gratia, si impediat indignum vt detur  beneficium digno, vel impediat minus dignum vt detur digniori. Quandoque vero  non procurat iustitiam distributiuam, verbi  gratia,   si impediat dignum vt detur æquè digno.  Denique aduertendum est, quòd quanuis præsens quæstio principaliter instituatur de officijs publicis distribuendis, & de  impedimento bonæ  & debitæ distributionis: tamen obiter etiam definiemus illam respectu cuiuslibet boni quod aliquis intendit vel sperat.
  
 Prima conclusio. Qui per medium aliquod tantum contra iustitiam commutatiuam, impedit alterum à consequutione boni quod non est sibi debitum ex iustitia, sed  ex liberalitate: tenetur ad restitutionem faciendam. Si autem non impediat per vim  aut fraudem: non tenetur ad restitutionem.  Prima pars conclusionis probatur. Quia per  restitutionem debet reparari omnis læsio  contra iustitiam commutatiuam & omnia  damna, ergo qui per tale medium contra iustitiam commutatiuam impediuit aliquem  à  consequutione boni quod erat in promptu  obtinere, etiam si obtinendum ex misericordia vel liberalitate alterius: tenebitur ad restitutionem faciendam illius damni consecuti  ex iniustitia quam ab altero passus est.
  
 Secundò probatur conclusio. Qui per  vim illatam in bonis corporis, vel etiam per infamiam, fuit causa quod proximus non obtineret aliquod bonum: tenetur ad restitutionem illius boni, vt definitum est in superioribus, ergo  etiam in casu nostræ conclusionis tenebitur qui impediuit per aliquod medium contra iustitiam commutatiuam. Secunda vero pars conclusionis probatur ex opposita  ratione. Ille non facit aliquid contra iustitiam   commutatiuam neque distributiuam, ergo    non tenetur restituere. Probatur consequentia. Quia sola læsio contra iustitiam, obligat  ad restitutionem. Hæc conclusio asseritur  ab omnibus fere saltem quoad secundam  partem, quantum vero ad primam partem  videtur Caietanus aliquo modo contrariari in hoc artic. dub. 6. asserit enim vniuersali  ter, quòd qui impedit alterum à consequutione huiusmodi bonorum, non tenetur ad  restitutionem, etiam si faciat id ex odio. Ad  eundem modum loquitur in Summa, verbo, restitutio. Sed profecto Caiet. nullibi dicit expresse, quod si apponat medium contra  iustitiam commutatiuam per quòd impediat alterum à consequutione talis boni, non   teneatur ad restitutionem: sed solum dicit,  etiam si id faciat ex odio. Et sic Caietanus intelligendus erit quando non interuenit vis  aut dolus. Syluester autem in verbo restitutio. 3. §. vltimo. magis videtur aduersari nostræ sententiæ: sed nos demonstrationem  illam existimamus.
  
 Secunda conclusio. Quandocunque aliquis impedierit ciuem à consequutione boni quod sibi conueniebat ex iustitia distributiua, & institutum erat principaliter in  bonum particulare ciuium: tenebitur restituere, etiam si solis precibus absque dolo &   fraude impedierit. Hæc conclusio communis esse debet consensus omnium doctorum:  & probatur. Distributor ipse minister reipublicæ, si non distribuat illa bona secundùm  proportionem iustitiæ distributiuæ, tenebitur ad restitutionem faciendam illi, cui minus dedit: sed qui impedit distributorem  etiam solis precibus & consilio quominus  exerceat rectè officium ministri distribuentis est concausa illius damni quod alteri prouenit: ergo similiter ad restitutionem tenebitur: quoniam omnis consulens  aut deprecans vt fiat iniustitia alteri: tenetur  similiter ad restitutionem cum illo qui facit  iniustitiam, quando suo consilio vel precibus mouit alterum vt faceret iniustitiam.  Secundo probatur exemplo. Qui impedit  œconomum solum consilio & rogatu, ne  elargiatur eleemosynam illi pauperi cui dominus fieri præceperat: tenetur ad restitutionem, ergo etiam in nostro casu, quoniam distributor per omnia quantum ad hoc similis est œconomo. Tenetur enim singulis ciuibus distribuere huiusmodi bona secundum   voluntatem reipublicæ, quæ domina est illorum bonorum. Sed de ista conclusione  & ratione illius, dicemus postea copiosiùs quæstione sequenti. Hactenus diximus de bonis  priuatis in conclusione prima, & publicis ordinatis in bonum particulare.
  
 At vero de bonis publicis destinatis principaliter in commodum communitatis, sit tertia conclusio. Qui impedit iuste formaliter  aliquem à consequutionem officij publici,  non tenetur ad aliquam  restitutionem. Qui autem impedierit iuste materialiter tantum,  peccabit quidem: non tamen tenebitur ad vllam   restitutionem faciendam. Sit exemplum primæ partis conclusionis, in illo qui bono animo attentis omnibus circunstantijs impediuit indignum, vel minus dignum  à consequutione beneficij. Exemplum secundæ partis, est in  eo qui malo animo & malo fine idipsum fecerit, sine fraude tamen aut vi. Vtraque pars  conclusionis videtur euidens, quia ille operatur secundum  virtutem, ergo ad nullam tenetur  restitutionem. Secunda vero probatur. Quoniam  euidens est quod solius iustitiæ violatio obligat ad restitutionem. Qui autem illo modo impedit, solum peccat contra charitatem & prudentiam: ergo non tenetur ad restitutionem.
  
 Quarta conclusio. Qui impedit iniuste  contra commutatiuam iustitiam procurans tamen, quod iustitia distributiua seruetur procurans quod  officium detur digniori, tenetur ad restitutionem iniuriæ illatæ  contra  iustitiam  commutatiuam: non tamen tenetur ad restitutionem   officij ablati. Itaque si vi aut fraus contra minus dignum æstimetur centum aureos, debet restituere centum aureos, nihil tamen  pro beneficio ablato, etiam si aliàs certissime minus dignus assequuturus erat officium. Prima pars conclusionis manifesta est,  quia læsio contra iustitiam commutatiuam  reparanda est restitutio. Secunda vero pars,  quòd ista restitutio non sit extendenda ad  restitutionem beneficij vel officij. Probatur. Quia illud officium debebatur secundùm iustitiam distributiuam digniori, ergo minus digno non est facienda restitutio.  Probatur consequentia. Quia quanuis dignus absolutè consideratus ius habet, vt se    opponat officio vel beneficio: tamen comparatione dignioris non propriè impeditur  ius illius ad beneficium: quia comparatione dignioris non habet ius legitimum vt acquirat beneficium secundùm iustitiam distributiuam. Secundò probatur. Quoniam  si ipsemet minister distributor consentiret  cum fraude & dolo, vt minus dignus impediretur à consequutione officij vel beneficij  non teneretur ad aliquam restitutionem beneficij quod datum est digniori: nam ipse ita  tenebatur distribuere vt daret digniori, ergo neque alter tenetur restituere qui fuit concausa per fraudem & dolum, vt auferretur  à minus digno & daretur digniori, siquidem   causa & concausa æqualiter tenentur ad restitutionem. Ex hoc sequitur, quòd etiam si  ille qui impediuit per fraudem & dolum  contra iustitiam commutatiuam minus dignum à consequutione beneficij non procurauerit bonum iustitiæ distributiuæ. Tamen illud consequutum est, vt daretur digniori: non tenebitur ad aliquam restitutionem beneficij faciendam minus digno magis quam ipse distributor. Ratio huius est,  quia restitutio non obligat propter solum  malum animum iniquè operantis, sed propter damnum reuera consequutum, ad cuius contrarium bonum habebat ius ille qui  impeditus est.
  
 Quinta conclusio. Qui impedit iniustè   contra iustitiam commutatiuam tantum, si  ex actione illius consequutum est quòd seruetur distributiua, siue per se siue per accidens, non tenebitur ad restitutionem faciendam pro beneficio, etiam si ipse intenderet  quòd eligeretur indignus. Cuius ratio est  eadem atque corollarij præcedentis.
  
 Sexta conclusio. Qui per vim aut fraudem impediuit dignum vt daretur beneficium æquè digno, vel reuera ita consequutum est quòd propter eius impedimentum  daretur beneficium æquè digno, nihilominus ille tenetur ad restitutionem. Probatur  ex celebri regula, si tua culpa damnum datum est, &c. sed culpa eius qui impediuit dignum per vim aut fraudem datum est illi  hoc damnum quod caret beneficio quod erat  habiturus iure optimo, ergo tenetur illi restituere. Confirmatur. Quia quanuis oppositores sint æquè digni, tamen ille qui per  vim & fraudem impeditur, habebat ius magis propinquum ad obtinendum beneficium   quam alij, ergo qui contra iustitiam commutatiuam impediuit illam propinquitatem,  tenebitur ad restitutionem illius damni.
  
 Hic sequitur, quòd si per vim aut fraudem   reuera ille non fuit impeditus, licet iniquus  intenderit impedire, non tenebitur ad restitutionem si alteri æquè digno datum est beneficium. Ratio est à contrario conclusionis præcedentis. Etenim reuera per fraudem &   dolum non est datum illi hoc damnum,  quoniam etiam si abfuisset vis aut fraus ille  non erat consequuturus beneficium.
  
 Sed est obiectio contra istam conclusionem. Nam in quarta conclusione dictum est  qui tantum impedit contra iustitiam commutatiuam etiam per fraudem & dolum  non tenetur ad restitutionem beneficij, quia  non læsit iustitiam distributiuam: sed hoc ipsum contingit in casu sextæ  conclusionis, ergo  eadem est vtriusque ratio. Ad hoc argumentum respondent quidam, esse differentiam in eo  quod in casu quartæ conclusionis non solum  non   læditur iustitia distributiua, sed etiam procuratur & consequitur recta distributio iustitiæ  distributiuae  quod  beneficium detur digniori.  At vero in casu sextæ conclusionis quanuis  non lædatur iustitia distributiua tamen non   procuratur nec consequitur. Nihilominus  nobis alia solutio videtur melior, videlicet,  quod est impertinens quòd procuretur iustitia  distributiua quando non consequitur talis  rectitudo: si autem consequitur, etiam si quis  procurauerit oppositum per iniquitatem  non tenebitur ad restitutionem beneficij faciendam digno quem impediuit. Est igitur  differentia inter casum quartæ conclusionis  & sextæ, quod peccatum contra iustititam  commutatiuam  commissum in casu conclusionis sextæ   extendit se ad maius damnum eius qui impeditur, videlicet, quod cæteris paribus ille erat  propinquior assecutioni beneficij, eo quod distributor paratus erat illi conferre nisi per iniquitatem alterius, scilicet, fraudem vel dolum aut  vim auerteretur eius animus vt illi non conferret:  & hoc est damnum quod consequitur  ex iniquitate alterius contra iustitiam commutatiuam, ac proinde tenetur restituere    beneficium: at vero in casu quartæ conclusionis datur beneficium digniori, respectu  cuius dignus non habebat ius. Sed dicet aliquis: quid erit si per preces vel consilium impediat aliquis dignum ad quem animus distributoris erat iam inclinatus vt conferret  illi beneficium, & propter preces vel consilium alterius auersus est ab illo animo &   contulit beneficium alteri æquè digno. An  tunc impediens teneatur restituere beneficium. Respondetur, quòd non tenetur restituere. Ratio est manifesta. Quia ille non  peccat contra iustitiam commutatiuam neque distributiuam, ergo non tenetur ad restitutionem. Probatur antecedens. Quia ille precatur & consulit id quod distributor  posset iuste facere, ergo non peccat contra  iustitiam distributiuam nec commutatiuam.  Item medium quo vtitur, scilicet, preces &   consilium absque vi & fraude non est contra iustitiam commutatiuam respectu digni  quem impedit. Probatur. Quia licitum est  vnicuique rogare pro amico æqualiter digno  absque vi & fraude respectu alterius digni.
  
 Septima conclusio. Asseritur à  quibusdam   modernis Theologis sub ista forma. Omnis qui impedit iniustè contra iustitiam distributiuam tantum, etiam si non vtatur vi  aut fraude, sed roget vel consulat vt beneficium detur minus digno tenetur ad restitutionem faciendam pro beneficio digniori  impedito. Hæc conclusio videtur necessario coniuncta cum sententia quæ asserit quod   distributor qui violat iustitiam distributiuam tenetur ad restitutionem digniori faciendam, quæ quidem sententia, vt dicemus  quæstione sequenti, verior est. Sed nunc probatur conclusio, quia Diuus  Thomas in responsione  ad quartum, nullam aliam iustitiam assignat  in eo qui impedit iustè, nisi quod ille procurat  quòd detur præbenda digniori. Item nullam   iniustitiam aliam assignat in eo qui impedit  iniustè, nisi quòd præbenda detur minus digno, sed illa iustitia quod præbenda detur digniori distributiua est & illa iniustitia quòd  præbenda detur minus digno contra distributiuam tantum est, ergo ex hac sola radice quòd læditur iustitia distributiua tantum,  tenebitur ad restitutionem, non solum distributor, sed etiam impediens &  consulens.    Secundò. Diuus  Thomas absolutè  pronuntiat quod  qui impedit iniustè, tenetur ad restitutionem   faciendam nulla facta mentione fraudis aut  violentiæ, sed qui contra iustitiam distributiuam tantum impedit digniorem, reuera  iniustè impedit non minus, imo magis quam   si contra iustitiam commutatiuam tantum  impediret, eo quòd iustitia distributiua præstantior est quam commutatiua: reperitur  enim in Deo propriè non autem commutatiua, ergo tenebitur ad restitutionem qui  contra tantum iustitiam distributiuam impedit digniorem. Denique Diuus  Thomas expresse dicit, quòd qui impedit ne præbenda detur digno vel digniori, consulens quòd ei  non detur tenetur, ad restitutionem, sed iste  tantum peccat contra iustitiam distributiuam, ergo conclusio posita est expressa sententia Diui Thomæ.
  
 Nihilominus his non obstantibus ostendemus diligenter in quæst. 63. sequenti. quòd  nisi in violatione iustitiæ distributiuæ interueniat læsio contra iustitiam commutatiuam   expressa vel virtualis, nunquam oritur ratio  vel obligatio restituendi. Verbi  gratia, si distributor sit absolutus dominus distribuendorum  bonorum, potest quidem ille exercere iustitiam distributiuam. At vero non poterit peccare contra iustitiam commutiuam etiam si  minus dignis maiora conferat. Et ratio est,  quia facit de suo quod vult neque tenetur  aliunde ex vi iustitiæ commutatiuæ rectè   exercere officium  iustitiæ distributiuæ. Exemplum huius esse potest in Rege qui ex proprio patrimonio velit militibus aliquod beneficium conferre. Tunc enim etiamsi minus  dignis maiora conferat, non tenebitur ad  aliquam restitutionem. Hoc ipsum magis lucet in Deo qui exercet iustitiam  distributiuam   proprissimè  quando vult & reddit vnicuique   secundum opera sua. At vero si Deus de facto  velit maioribus meritis minus præmium conferre, non teneretur ad restitutionem, sed quia  dixit quod redditurus est vnicuique secundùm  opera sua, non esset verax & fidelis, nisi ita  distribueret. Sic igitur in proposito dicemus, quod impediens etiam absque vi & fraude ne detur beneficium digniori, facit quidem contra iustititam  distributiuam expresse &   formaliter, sed tamen tenetur ad restitutionem     quia virtualiter facit contra iustitiam commutatiuam, quia ex iustitia commutatiua  tenetur vnusquisque non impedire ius alienum. At vero dignior habet ius ad beneficium respectu distributoris qui tenetur digniori conferre, quanuis non teneatur vnusquisque ex iustitia commutatiua illud procurare, tamen tenetur illud non impedire.  Item est alia ratio quare ille peccet contra  iustitiam commutatiuam, quia ipse distributor cum non sit dominus absolutus illorum bonorum, tenetur ex iustitia commutatiua rectè exercere officium distributoris, quandiu vult esse dispensator reipublicæ quæ domina est illorum bonorum &   idcircò tenetur illa bona dispensare secundùm voluntatem domini. Hinc igitur est  quòd consulens & rogans ne recte exerceat  officium distributoris peccet idem peccatum quod peccat ipse distributor contra iustitiam commutatiuam, sicut qui consuleret alicui ministro quòd non daret eleemosynam secundùm voluntatem domini teneretur etiam ipsi pauperi restituere.
  
 Habemus igitur intentum quòd obligatio restituendi semper oritur ex læsione  iustitiæ commutatiuæ expressa & formali  vel saltem virtuali. Vnde sit septima conclusio. Si intelligatur expressè  & formaliter  vel virtualiter de impedimento contra iustitiam commutatiuam tantum vera est, si autem dictio exclusiua, tantum, excludat læsionem virtualem falsa est. Denique circa  omnia prædicta de restitutione pro beneficio totaliter vel in parte obseruanda est mens  & intentio distributoris. Etenim si nulla est  intentio moraliter loquendo quòd distributor collaturus est beneficium impedito etiam   per iniquitatem non tenebitur intendens impedire ad aliquam restitutionem faciendam,  si autem aliqua spes erat, sed non certa moraliter loquendo, tunc intendens impedire,  tenetur ad arbitrium boni viri aliquam partem restituere. Si verò certissima spes erat,  quòd ille impeditus assecuturus erat officium vel beneficium, tunc qui iniustè impediuit tenebitur ad restitutionem æqualis.  Rursus ex parte impedientis multum confert considerare intentionem illius: aliquando enim bona fides eius excusabit eum à restitutione. Verbi  gratia, si Petrus intendebat eligere digniorem neque sibi constabat quòd per  suam diligentiam forte eligeretur indignior,  tunc etiam si indignissimus euadat electus  non tenetur ad aliquam restitutionem, quia  neque obligatur ratione iniuriosæ actionis,  neque ratione rei acceptæ.
  
 Sed contra huiusmodi obseruationes, &   ea quæ supra dicta sunt in prima & tertia conclusione est argumentum ex Iurisconsulto  ex. l. 1. §. denique. &. l. 2. §. idem Labeo. ff. de  aqua pluuiali arcenda. vbi inquit, quòd si vicinus superior fontem aut torrentem qui per  fundum suum decurrit & in inferioris vicini prædium deuoluitur auerterit. Siquidem  animo nocendi vicino id fecerit est iniurius  & tenetur ad restitutionem: si autem id fecerit vt sibi suisq́ue rebus prospiciat aut consulat non est iniurius, neque tenetur ad restitutionem. Confirmatur ex. l. Proculus. ff.  de damno infecto. vbi simile quid habetur,  imo vero Diuus  Thomas in solutione ad quartum  huius articuli inquit, quòd qui impedit iniustè tenetur ad restitutionem. Et ponit exemplum. Si quis intendit nocumentum eius qui  impedit propter odium & vindictam. Ad  hanc obiectionem respondetur primò cum  Iurisperitis doctissimis nostri temporis, leges illas esse pœnales & punire odium quod  exercere potest vicinus contra vicinum: at  vero pœna non incurritur ante iudicis sententiam & condemnationem. Respondetur  secundò  & melius leges illas non esse pœnales sed directiuas, & tribuere ius fontis aut  torrentis ei per cuius agrum fons vel torrens   præterlabitur ea conditione, vt suis & sibi  necessaria prouideat, quòd si non fuerit ei  necessarius totus fons aut torrens tribuit ius  vicino inferiori in cuius agrum decurrit, &   consequenter si non existenti tali necessitate auertat fontem etiam si ex odio id faciat,  non tenetur ad aliquam restitutionem. Et  ratio est, quia odium illud non est causa iniuriæ: leges autem loquuntur ex odio ex quo  tanquam ex causa oritur illa iniuria.
  
 Eodem modo respondetur ad legem  Proculus. vbi est similis casus. At vero ad  Diuum Thomam respondetur, quòd ille solum intendit quòd qui fuit causa damni iniustè teneatur ad restitutionem, &  quoniam     vt plurimum causa huius nocumenti est odium & vindicta: posuit exemplum in eo qui  ex odio impediebat rectè fieri distributionem officiorum vel beneficiorum: quod autem dicit Diuus Thomas in solutione ad quartum. in vltimis verbis, quòd si aliquis propter indebitam causam procuret quòd reuocetur animus firmus distributoris qui decreuerat dare beneficium digniori tenetur  ad restitutionem, diuersimodè intelligitur à   discipulis Diui  Thomæ quidam enim inter quos  est Magister Soto vbi supra, aiunt indebitam causam esse tantum vim vel fraudem  aut dolum. Alijs vero videtur quod  Diuus  Thomas   vniuersaliter loquatur de indebita causa, ita  vt per indebitam causam intelligatur siue sit  contra iustitiam commutatiuam per vim  aut fraudem siue contra distributiuam tantum. Nobis autem videtur quòd planius intelligatur per indebitam causam quando aliquis procurat quomodocunque, quòd præbenda non detur minus digno & auferatur  à digniori siue id faciat per dolum aut vim  siue per preces aut consilia, siue per pretium  aut quomodocunque hoc fiat. Cæterum iam  nos diximus quòd per solam læsionem &   violationem iustitiæ distributiuæ  numquam   oritur obligatio restitutionis. Hactenus diximus de restitutione quam debet facere  impediens ipsi impedito. At vero de restitutione quæ facienda est Ecclesiæ vel communitati communis est sententia doctorum,  quòd impediens digniorem, si tamen officium vel beneficium conferatur digno non   tenetur ad aliquam restitutionem faciendam   communitati quomodocunque impedierit. Sed tamen hæc sententia quantumlibet  communis diligenter examinabitur in quæstione 63. sequenti.
  
 Ad argumenta quæ posita sunt in principio huius dubij facile est respondere. Ad primum respondetur, quòd quanuis aufertur  ius vel committitur fraus & dolus contra aliquem, manifestum est, quòd aufertur ab illo id ad quod habet ius acquisitum, videlicet libertas propria vel cognitio veritatis vel  etiam fama, quapropter qui sic impedit tenetur ad omnia damna quæ  consequuntur inde, quando vero læditur iustitia distributiua  tantum expressè  & formaliter vt in casu septimæ conclusionis à nobis explicatum est,  tunc etiam aufertur ab impedito illud quod  erat in promptu vt esset suum secundum voluntatem reipublicæ: & hoc sufficit vt ex necessitate facienda sit illi restitutio quia ibi latet violatio commutatiuæ iustitiæ eo quòd  impediens procurat, quòd distributor qui  est minister non distribuat illa bona secundum voluntatem domini. Vnde vterque peccat contra commutatiuam iustitiam.
  
 Ad secundum argumentum respondetur   quòd impediens per vim aut fraudem minus dignum non tenetur ad aliquam restitutionem pro beneficio. Sed tantum tenetur  ad restitutionem iniuriæ factæ contra iustitiam commutatiuam, reddendo illi libertatem vel famam suam.
  
 Ad confirmationem respondetur, quòd  animus bene vel male affectus non obligat  ad restitutionem neque liberat à restitutione, sed nocumentum reuera illatum obligat ad restitutionem.
  
 Ad tertium argumentum respondetur.  Raros esse homines qui sint recti iudices  suorum meritorum, sed esto ita quòd aliquis  modestus intelligat se quidem esse minus  dignum alijs candidatis seu oppositoribus,  sed tamen non iudicat se esse indignum, si  enim hoc iudicaret peccaret certè concurrendo cum alijs dignis, etsi obtineret præbendam teneretur illam renuntiare & restituere digno à quo ablata est. Quod si fuerit  dignus non peccat concurrendo cum alijs  quos nouit esse digniores, sed licitè potest  proponere sua merita in veritate coram iudicibus. Ratio est quia non tenetur ipse docere electores quanuis sit dignior, sed ipsi  electores tenentur ex officio hoc examinare. Item quia sæpe contingit, vt qui minus  dignus est in oculis suis sit dignior respectu  communitatis.
  
 Ad quartum argumentum respondetur  negando consequentiam quoniam gratuitum   donum non debetur ex iustitia impedito.  Cæterum officium publicum debetur ex iustitia distributiua digniori.
  
 Ad quintum argumentum respondetur,  quòd etiam ipse distributor tenetur si iniquè   distribuat ad restitutionem faciendam digniori, quia non est dominus distributionis    bonorum, sed minister & tenetur distribuere secundum voluntatem Domini.
  
 Ad confirmationem negatur sequela quoniam distributor tenetur ex officio applicare secundum iustitiæ distributiuæ formam  beneficium digniori, neque ab ista applicatione potest impediri nisi culpa sua, at vero  ille qui impedit non tenebatur ex officio applicare illud beneficium digniori: & rursus  gerit illud negotium contra digniorem qui  aliâs multipliciter poterat impediri: & propterea non semper tenetur ad restitutionem  æqualis  quamuis distributor teneatur. Reliqua  quæ poterant hic examinari remittuntur ad  quæstionem 63.



  
 ARTICVLVS III.   ¶  Vtrùm sufficiat restituere simplum quod iniustè ablatum est.
  

 AD Tertium sic proceditur.{
         Infra arti. 4. corp. Et 12. q. 105. artic. 8. ad 9. Et 4. di. 15. q. 1. artic. 5. q. 2. ad 5.        
} Videtur, quòd non  sufficiat restituere simplum   quod iniustè ablatum est. Dicitur  enim Exod. 22. S"i quis furatus fuerit bouem aut ouem: & occiderit  vel vendiderit: quinque boues pro  vno boue restituet: & quatuor oues  pro vna oue." Sed quilibet tenetur  mandatum diuinæ legis obseruare.  Ergo ille qui furatur, tenetur restituere quadruplum, vel quintuplum.
  
 ¶ 2 Præterea. "Ea quæ scripta sunt,  ad nostram doctrinam scripta sunt":  vt dicitur ad Rom. 15. Sed Lucæ 19.  Zachæus dixit ad Dominum: "Si quem   defraudaui, reddo quadruplum." Ergo homo debet restituere multiplicatum id quod iniustè accepit.
  
 ¶ 3 Præterea. Nulli potest iustè   auferri id quod dare non debet. Sed  iudex iustè aufert ab eo qui furatus  est plus quàm furatus est pro emenda. Ergo homo debet illud soluere:    & ita non sufficit reddere simplum.
  
 SED contra est, quod restitutio  reducit ad æqualitatem quod inæqualiter ablatum est. Sed aliquis reddendo quod accepit simplum, reducit ad æqualitatem. Ergo solum  tenetur restituere tantum quantum   accepit.
  
 RESPONDEO dicendum,  quòd cùm aliquis iniustè accipit rem   alienam, duo sunt ibi consideranda:  quorum vnum est inæqualitas ex  parte rei, quæ quandoque est sine  iniustitia, vt patet in mutuis. Aliud  autem est iniustitiæ culpa, quæ potest esse etiam cum æqualitate rei:  puta cùm aliquis intendit inferre  violentiam, sed non præualet. Quantum ergo ad primum, adhibetur remedium per restitutionem: inquantum per eam æqualitas reparatur:  ad quod sufficit quòd restituat tantum quantum habuerit de alieno.  Sed quantum ad culpam, adhibetur remedium per pœnam, cuius  inflictio pertinet ad iudicem. Et ideo  antequam sit condemnatus per iudicem, non tenetur restituere plus  quàm accepit. Sed postquam condenatus est, tenetur pœnam soluere.
  
 Et per hoc patet responsio ad primum: quia lex illa determinatiua  est pœnæ per iudicem infligendæ:  & quamuis ad obseruantiam iudicialis præcepti nullus teneatur post  Christi aduentum, vt suprà habitum †{
         1. 2. quæstio. 104. artic. 3.        
} est, potest tamen idem vel simile statui in lege humana: de qua  erit eadem ratio.
  
 AD secundum dicendum, quòd  Zachæus id dixit quasi supererogare volens. Vnde & præmiserat: Ecce dimidium bonorum meorum  do pauperibus.
  
 AD tertium dicendum, quòd iudex condemnando, iustè potest accipere aliquid amplius loco emendæ: quod tamen antequam condemnaretur, non debebatur.

  

 SVMMA ARTICVLI.
  
 PRima conclusio. Sufficit ex parte inæqualitatis rei restituere simplum quod  iniustè ablatum est, hoc est restituere tantum   quantum abstulit. Ratio huius est in argumento, sed contra.
  
 Secunda conclusio. Ex parte iniustitiæ culpabilis quatenus scilicet iniustitia culpa est,  non sufficit restituere simplum, sed oportet  restituere pœnam infligendam à iudice.
  
 Tertia conclusio. Ad huiusmodi pœnam  soluendam non tenetur quis ante iudicis sententiam, sed post illam tenetur soluere.

  
 COMMENTARIVS.
  
 DVbium primum in hoc articulo literale est, an sit vera doctrina harum conclusionum.
  
 Arguitur primo. Pro parte negatiua ad  restitutionem pertinet vniuersaliter reparare  omnem  inœqualitatem quæ iniustè facta est &   omnem culpabilem iniuriam &  iniustitiam in  bonis cuiuscunque generis, vt dictum est, ergo frustra distinguit Diuus  Thomas in hoc articulo, de inæqualitate ex parte rei reparanda per  restitutionem & de iniustitiæ culpa reparanda per pœnam à iudice impositam.
  
 Arguitur secundo. Si quis attentet inferre  vim alteri, & tamen re ipsa non inferat, verbi  gratia,   Si quis euaginet gladium aduersus alterum  neque tamen percutiat, conatus iste est iniurius alteri, & reparandus per restitutionem,  ergo falsum est, quod dixit Diuus  Thomas quod tantum   inæqualitas ex parte rei reparatur per restitutionem  &  quod iniustitiæ culpa reparatur per  pœnam à iudice infligendam.
  
 Arguitur tertio. Leges & ministri legum  qui sunt iudices duntaxat puniunt actus perfectos & consummatos, sed culpa solum inchoata etiam imperfecta obligat ad restitutionem, vt in casu præcedentis argumenti,  ergo huiusmodi inæqualitas non reparatur  per pœnam infligendam  à iudice. Maior patet, quoniam lex non punit simoniacum qui  tentauit vendere beneficium neque semper  punit eum qui tentauit hominem occidere  vel furari. ¶ Denique arguitur quarto, quoniam in qualibet acceptione iniusta rei alienæ interuenit præter inæqualitatem rei ablatæ etiam iniuria & culpa contra proximum:  læditur enim in honore & in respectu sibi  debito, ergo vtraque inæqualitas reparanda est  per restitutionem ante iudicis sententiam. Antecedens probatur inductiuè, in rapina quidem   manifestum est, quod fit iniuria ei à quo aliquid  rapitur coram oculis eius &  à manibus eius.  Præterea, in furto etiam videtur misceri minor respectus & despectus quidam eius à   quo quis occultè accipit. Pro intelligentia literæ  Diui  Thomæ  notandum est quod in omni acceptione iniusta & læditur pars contra quam  exercetur iniustitia & lex contra quam peccatur violatur ac per consequens peccatur contra legislatorem & ministros eius qui sunt  iudices, exemplum est in furto per quod læditur proximus & violatur præceptum: non  furtum facies & fit contra legislatorem.
  
 Sit ergo prima conclusio Diui  Thomæ in hoc  articulo appellat inæqualitatem ex parte rei  vniuersaliter omnem iniuriam quæ fit proximo in quibuslibet bonis. Vocat autem iniustitiæ culpam quatenus quis operatur contra   legem & legislatorem: ratio huius loquutionis est quoniam si propriè  & formaliter loquamur nulla inæqualitas etiam ex parte rei  habet rationem culpæ  & peccati nisi quatenus contra legem quis operatur, vt patet ex  definitione peccati. Peccatum enim est dictum vel factum vel concupitum contra legem Dei. Vnde Dauid in Psal. 50.  Cum adulterium & homicidium commisisset agens  pœnitentiam aiebat, "Tibi soli peccaui & malum coram te feci." quoniam adulterium &   homicidium non haberet rationem culpæ   nisi esset contra legem Dei, & idcirco Diuus  Thomas voluit in hoc articulo loqui propriè  & formaliter & intelligere per inæqualitatem ex parte rei omnem iniuriam contra proximum qua ratione est damnificatiua proximi. At vero omnem iniustitiæ culpam vocat inæqualitatem non quidem ex parte rei, sed qua ratione est contra legem & legislatorem vnde reparanda est per pœnam  à ministro legis infligendam.
  
 Secunda conclusio. Omnis offensa contra  proximum in quibuslibet bonis compensanda est  per restitutionem simpli, hoc est vt tantum reddat quantum abstulit, vel quantum  dannificauit.  Explicatur in furto quo quidem offenditur  proximus in bonis temporalibus. At vero in honore raro aut parum offenditur ille à quo quis  in occulto accipit. Quapropter abundè satisfacit fur si reddat simplum quod abstulit:  si autem sciens & prudens quod alter plus nimio  affligendus erat &  quod incurrere poterat aliquam infirmitatem: tenebitur etiam restituere  ipsa damna consequuta. Cæterum in rapina  manifestum est, quod præter damnum  datum in bonis temporalibus læditur proximus contumeliose in ipso honore. Vnde oportebit etiam  restituere non solum rem ablatam, sed etiam  honorem ipsum secundum regulas supra positas.
  
 Tertia conclusio. Iniustitiæ culpa quatenus contra legem est, reparatur tantum per pœnam à iudice per sententiam  infligendam. Probatur conclusio. Ex differentia quæ est inter  ipsam legem &  iudicem. Etenim lex ipsa est  quasi quidam magistratus mutus & mortuus.  At vero iudex ipse dicitur esse lex animata,  &  iiustum  animatum loquens & habens manus  ad executionem: ita prorsus vt ex lege & iudice compleatur  integrum  ministerium legislatoris. Ergo ad iudicem pertinet vendicare offensas commissas contra legem &  legislatorem.  Confirmatur, quoniam iustitia vindicatiua potissimè residet in ipso iudice ad ciuium malefacta punienda. Denique ipse iudex ex officio & ex iustitia commutatiua tenetur seruare  rempublicam in pace & purgare illam  à perniciosis hominibus:  quemadmodum custos vineæ tenetur seruare vineam à bestijs & latronibus. ¶ Ad argumenta in principio dubij  posita, respondetur, quod  confirmant  & probant  nostras conclusiones. Sed pro maiori explicatione secundi & tertij argumenti, notandum est, quòd leges quandoq́ue puniunt crimina inchoata nodum perfecta & consummata, verbi  gratia, Punitur crimen læsæ maiestatis  attentatum & non consummatum. Punitur  etiam propinatio veneni, etiam effectu non    consequuto. Et non solum hæc grauissima  crimina inchoata puniuntur, sed quædam  alia minus grauia puniuntur inchoata. Vt habetur in. l. 1. ff. de extraordinarijs pœnis: quamuis leuiori pœna puniantur inchoata: & profecto potestatem habet respublica puniendi omnia peccata exteriora, quatenus sunt  contra legem. At vero plurima impunita permittit fieri: quoniam non perturbant pacem  reipublicæ. Quin potius si illa punirentur,  perturbaretur pax reipublicæ, & maiora damna euenirent. Et idcirco permittit publicas  meretrices, & alia similia peccata. Dictum  ergo Diui Thomæ absolutè intelligitur, quod   lex punire potest & iudex omnem iniustitiæ culpam, quatenus est contra ipsam legem.  Quòd si de facto non puniat omnem iniustitiæ culpam etiam delatam ad iudicium:  hoc prudenter dissimulat propter maiorem   tranquillitatem reipublicæ. Et idcirco permittit fraudem in emptionibus & venditionibus citra medietatem iusti pretij ad minuendas lites. Cæterum quanuis huiusmodi iniustitiæ culpa interim non reparetur per iudicium reipublicæ: nihilominus reparanda est  omnino per iudicium supremi legislatoris  Dei, vel in foro pœnitentiario misericorditer ad veniam per ministrum sacramenti, vel  in die iudicij in condemnationem, & tunc  non solum iniustitia populi, sed etiam ipsorum iudicium reparabitur per vindictam.  Iuxta illud Ecclesiastes capit. 3.  "Vidi in loco  iudicij iniquitatem, & dixi in corde meo, iustum & impium iudicabit dominus: &  tunc   tempus omnis rei erit." Hactenus de literæ   intelligentia sufficienter dictum est.
  
 DVbitatur secundo. Circa secundam  &   tertiam conclusionem. An leges pœnales ante condemnationem per sententiam  iudicis obligent reum ad subeundam  pœnam   legis: vel etiam post ipsam sententiam latam  teneatur ipse pœnam soluere?
  
 Et quoniam quæstio hæc propriam sedem  habet in 1. 2. quæstione 96. artic. 4. & apud  Magistrum Soto in lib. 5. de Iustitia & iure.  quæstione. 6. artic. 6. habetur latius definita: operæ pretium est in summa huius difficultatis decisionem proferre.
  
 Notandum ergo primò, quod leges pœnales quandoque  continent solas pœnas, nullam     mentionem facientes præcepti affirmatiui  vel negatiui: sed præsupponentes peccatum  vel operationem aliquam, adijciunt pœnas.  Exemplum est cum dicitur. Qui gladio occiderit gladio peribit. Qui ceciderit ligna  de sylua, soluat certam pœnam. Aliæ vero  leges sunt pœnales, quæ continent duas partes: in priore parte dirigunt homines præcepto affirmatiuo vel negatiuo, in altera parte  adijciunt pœnam contra transgressores. Exemplum est in Pragmatica sanctione de venditione tritici: vbi præcipitur, ne quis vendat triticum, vltra quatuor decim argenteos:  & adijcitur contra transgressores, vt qui oppositum fecerit, soluat certam pecuniæ  quantitatem. Nos igitur in præsenti non disputabimus de priori parte huiusmodi legum, an  obligent in foro conscientiæ. Est enim constitutissimum apud vniuersos Theologos,  quòd prior pars obligat in conscientia ante  iudicis sententiam: ita vt qui vendiderit triticum vltra taxationem Pragmaticæ, teneatur restituere emptori. Tota igitur difficultas est de lege quæ  continet tantum pœnam  vel de posteriori parte legis: quæ continet  pœnam. Notandum est secundo quòd reus  qui commisit crimen quod lege punitur potest considerari in triplici statu. Primus status  est, quando patratum est crimen: sed nondum   est delatum ad iudicium exterius, vel si delatum est: nondum interrogatur à iudice iustè secundum ordinem iuris. Secundus status est, quando iam accusatus est & interrogatus à iudice iuridicè. Tertius status est,  quando iam contra reum est pronuntiata  iuridica sententia, qua reus puniendus tali  pœna decernitur. ¶ Notandum est tertio,  leges pœnales quandoque continere sententiam ferendam à iudice: vt quando lex dicit, qui tale crimen commiserit, excommunicetur, suspendatur. Quandoq́ue vero lex  ipsa pœnalis continet formam latæ sententiæ ab ipsa lege. Vt cum dicitur qui tale crimen commiserit, sit ipso facto excommunicatus,  sit ipso iure & facto expoliatus bonis suis.
  
 Sit prima conclusio. Lex pœnalis quæ   continet sententiam tantum ferendam de aliqua pœna, non obligat ad soluendam pœnam ante iudicis sententiam. Hæc communis sententia est Doctorum omnium: & ratio est manifesta ex ipsa forma legum: quæ   committit iudici, vt talem pœnam infligat.  Iudex autem non nisi per sententiam, cognita causa condemnat quemquam.
  
 Secunda conclusio. Lex pœnalis Ecclesiastica quæ continet sententiam  latam alicuius  censuræ, verbi  gratia,  Excommunicationis vel suspensionis vel irregularitatis statim ante aliquam   iudicis sententiam habet effectum quantum   ad ipsam pœnam censuræ. Hæc etiam est  communis omnium sententia: quanuis in ratione conclusionis non omnes conueniant,  sed nos statim reddemus rationem communem quatuor conclusionibus.
  
 Tertia conclusio. Nulla lex pœnalis etiam   si contineat sententiam latam obligat reum,  vt seipsum expoliet bonis suis. Hæc conclusio verior est & communior inter Iurisperitos & Theologos.
  
 Quarta conclusio. Verosimilis sententia  est: quæ asserit, quod reus qui commisit crimen  contra legem quæ continet sententiam latam  de priuatione bonorum, ipso facto sit priuatus statim dominio bonorum  suorum, licet maneat cum possessione & vsu illorum bonorum.  Hæc est Caietani sententia in præsenti  articulo
  
 Quinta conclusio. Verosimilior sententia   est, quod eiusmodi reus retinet adhuc dominium   bonorum  suorum, licet caducum &  infirmum ante sententiam iudicis. Hanc tenet Magister  Soto  vbi supra citatus est, & latius ostendimus in  nostris commentarijs supra 2. 2. q. 12. art. 2. dub.  vnico, de pœnis Apostatarum  &  hæreticorum.   Ponamus exemplum quartæ  & quintæ  conclusionis. Est lex quæ  hæreticum ipso facto decernit esse priuatum bonis suis, quæ bona applicat fisco. Dicit Caietanus & qui illam  sententiam sequuntur: quod hæreticus ante sententiam iudicis iam est priuatus dominio bonorum  suorum, & manet cum possessione illorum  & vsufructu & non poterit illa vendere. At verò   nos dicimus cum probabiliori sententia, quod ad  huc hæreticus manet etiam  cum dominio bonorum suorum, licet caduco & infirmo: &  quod poterit non solum vti & frui bonis suis, sed etiam   vendere, & alienare declarando tamen vitium   rei venditæ, scilicet dicendo, quod illa bona poterunt confiscari. Neque in hac sententia aliquatenus derogatur iuri quod habet fiscus  erga illa bona, quoniam post latam sententiam omnia bona hæretici à die commissi  criminis confiscantur vbicunque reperiantur. At vero ante latam sententiam, communior consensus est doctorum, quòd hæreticus non tenetur seipsum priuare bonis suis  & tradere fisco. Ergo per quartam & quintam conclusionem nihil derogatur nec aufertur à fisco. Ratio autem communis prædictarum conclusionum, & quæ mihi magis satisfacit, ea est: quòd leges pœnales non  sunt extendendæ magis quam oporteat ad  bonum commune  & intentionem legislatoris, sed potiùs oportet eas suauiores facere.  Et quia in re dubia semper fauendum est magis reo quam actori, præsertim cum commune  bonum non periclitatur: idcirco nobis probabiliores sententiæ videntur, quæ  declinant   in fauorem ipsius rei: quoniam non inuenimus in illis conclusionibus, quòd aliqua ex  parte derogetur bono communi. Imo vero  prouidemus suauitati legis, quæ instar Dei  debet omnia suauiter disponere. Cùm igitur esset durissimum obligare hominem hæreticum etiam occultum, vt spoliaret se statim bonis suis & traderet fisco, præsertim cum   nullus homo hoc facturus esset: & lex nihil  aliud tunc efficeret, quàm scandalum hominis hæretici: idcirco optima ratione ducti  declinamus absque iniuria legis in fauorem  rei: non solum in tertia conclusione, sed etiam   in quinta conclusione, eo vel maxime quod si  hæreticus nunquam deducitur in iudicium, vel  quia crimen fuit occultum, vel quauis alia  ratione, manebit ipse & hæredes illius in perpetua possessione bonorum illorum. Frustra  ergo aufertur ab illo dominium, & rationabilius dicimus, quòd manet cum dominio  caduco & infirmo magis aut minus secundum maiorem  &  minorem probabilitatem, quod   crimen illius deferendum sit ad iudicium.  Vnde si omnino fuerit crimen illius occultum, poterit vendere suam domum tanti quanti si non commisisset hæresis crimen. Hactenus de primo statu rei diximus in istis quinque conclusionibus.
  
 Sed est obiectio aduersus prædicta. Diximus enim legem pœnalem ecclesiasticam,  quæ continebat latam sententiam de aliqua  censura ecclesiastica, statim ligare ipso facto  ante iudicis sententiam: quanuis in ipsa lege    non dicatur quòd obliget ante iudicis sententiam. Ergo aliæ leges pœnales, quæ  continent   formam latæ sententiæ, per hoc quòd dicunt   ipso facto & ipso iure aliquem priuari dominio bonorum suorum statim obligant, ita vt  qui commiserit tale crimen ante iudicis sententiam teneatur bona sua reddere fisco cui  applicantur per legem. Et confirmatur, quia  procul dubio legislator habet potestatem  transferendi dominium bonorum per legem  latam ab ipso, cum expedierit bono communi: sed nullis alijs verbis poterit commodius  exprimere mentem suam, quàm dicendo,  ipso facto sit priuatus dominio bonorum suo  rum. Ergo eadem est ratio de huiusmodi legibus atque de lege ecclesiastica: quæ continet censuram latæ sententiæ. Respondetur  ad hanc obiectionem, quòd quanuis reuera ita sit, quòd legislator habeat potestatem  transferendi dominia rerum per legem iustam, cùm expedierit bono communi: tamen nunquam præsumendus est id velle  facere ante iudicis sententiam, qui cognoscat de crimine perpetrato, & applicet pœnam legis spoliando hominem bonis suis.  Et ratio est quoniam ad suauitatem legis pertinet, vt non obliget criminosum hominem,  quòd ipse sit executor suæ pœnæ  & priuet  se bonis quorum possessionem actu habet.  Est enim hoc durissimum secundum hominum ingenium & naturam, & vix reperiretur qui in hac parte obediret legi. Vnde lex  non deseruiret nisi ad scandalum animarum.  Et idcirco merito probabiliores sententias  existimamus, quæ requirunt cognitionem  iuridicam facti & condemnationem à iudice legem applicante. Cæterum in legibus ecclesiasticis continentibus censuram latæ sententiæ vel ipso facto, non est eadem ratio.  Quoniam per illam pœnam non priuatur  homo bonis quæ antea acquisierat actu, vt  patet in sententia excommunicationis, per quam priuatur homo suffragijs spiritualibus quæ sibi  prouenire poterant ab ipsa ecclesia. At vero  quæ antea acquisierat non amittit per illam  sententiam: similiter dico in censura suspensionis & irregularitatis, quod propter quas pœnas  non tollitur potestas homini, quam antea  habebat, sed tantum impeditur ne exerceatur.  Item pœnæ  Ecclesiasticæ quæ sunt censuræ     merè priuatiuæ, non ligant hominem, vt  ipse sit exequutor suæ pœnæ. At vero leges  pœnales quæ priuant dominio & possessione bonorum suorum obligarent hominem,  vt ipse esset exequutor suæ  pœnæ, nisi fuisset  necessaria iudicis sententia.
  
 Hinc sequitur vnum corollarium: quòd  si in lege Ecclesiastica quæ  continet pœnam  latæ sententiæ de aliqua censura, simul continereur aliqua pœna pecuniaria, non obligaret illa lex ad soluendam illam pœnam ante iudicis sententiam: quantum libet sub eadem forma legis dicatur, quòd ipso facto sit  excommunicatus & soluat decem millia dipondiorum.
  
 De secundo vero statu, sit sexta conclusio. Suauior &  clementior sententia est & mihi verosimilior, quòd etiam si reus iuridice  interrogatus, videlicet, quando tenetur respondere veritatem criminis, neget illam vt  effugiat pœnam legis: non tenebitur restituere bona sua fisco. Ratio est, non solùm suauitas legis (vt iam dictum est): sed etiam quia  ille non tenebatur confiteri veritatem ex iustitia commutatiua, sed solum ex iustitia legali, cuius transgressio non obligat ad restitutionem: & ex alia parte fiscus nunquam  acquirit dominium illorum bonorum ante  iudicis sententiam. Ergo non est aliqua causa quare obligetur ille ad restitutionem suorum bonorum faciendam fisco. Et denique  humano more non est factibile, quòd aliquis qui ita euaserit condemnationem suam:  velit reddere bona sua fisco: ergo non est  credendum, quòd lex velit illum obligare  ante condemnationem iudicis.
  
 Et confirmatur, quoniam ille qui sic euasit iudicium condemnationis suæ, non tenetur iterum reuerti ad iudicium & confiteri  veritatem quam negauerat: ergo neque reddere bona sua fisco. Probatur consequentia,  ex vulgari maxima, propter quod vnumquodque tale & illud magis. Ergo si ille teneretur reddere bona sua fisco: magis teneretur confiteri veritatem in iudicio, propter  quam condemnatur vt reddat sua bona fisco.  Eo vel maximè, quia si redderet illa bona fisco, perinde esset atque si confiteretur crimen suum.
  
 De tertio statu sit septima & vltima conclusio. Qui post latam sententiam à iudice:  per dolum vel fraudem aut vim occultat bona sua, ne sententia executioni mandetur: tenetur ipsa bona restituere ante aliam iudicis sententiam fisco. Est hæc conclusio concors omnium doctorum sententia. Et ratio  eorum est manifesta, quoniam omnis qui  retinet alienum: tenetur illud restituere vero domino. Sed per sententiam iudicis aufertur dominium  à criminoso, & transfertur  in fiscum: ergo ipse tenetur illa reddere fisco.
  
 Sed obseruandum est, non opus esse quod   ipsemet condemnatus proprijs manibus reddat bona illa fisco, nisi forte expressè iuberetur ita facere: sed sufficit quòd permittat illa  à se auferri, nec occultet: sed manifestet veritatem interrogatus. Et ratio huius est, quoniam ipsamet sententia iudicis non obligat  condemnatum, vt ipse sit exequutor illius,  sed ea conditione transfert dominium in fiscum: vt fiscus sit executor sententiæ illius.
  
 Ex quo sequitur, quòd ille condemnatus,  si fiscus fuerit negligens in exigendis illius  bonis: poterit præscribere intra tempus à legibus designatum. Hoc dixerim, nisi forte  sit aliqua lex ecclesiastica, quæ impediat huiusmodi præscriptionem in pœnam hæreticorum.
  
 Deinceps agendum nobis est de triplici  genere legum pœnalium: de quibus frequenter dubitari solet: an obligent ad solutionem  pœnæ ante sententiam iudicis, & quomodo obligent in foro conscientiæ? Huiusmodi leges sunt. Primò quæ feruntur de tributis soluendis. Secundò leges quæ prohibent  cæsionem lignorum in syluis alienis, vel non  proprijs. Tertiò leges quæ prohibent venationem, piscationem, & aucupium præsertim columbarum in alienis columbarijs.
  
 DVbitatur tertio. Vtrum leges latæ de  tributis Regi soluendis, obligent in foro conscientiæ ad soluendum, non solum tributum, sed etiam pœnam impositam non  soluenti intra tempus definitum? Pro cuius  rei intelligentia supponendum nobis est ante omnia: tributa deberi ex iustitia ipsis Regibus, quanuis aliquando Reges ipsi, iniusta  tributa soleant imponere reipublicæ. Nos  autem loquimur de iustis tributis quorum  iustitia inde colligitur: quoniam Reges tenentur ex officio seruare rempublicam in  pace & in bello. In pace quidem, componendoi lites ciuiles &  puniendo malefactores potenter, etiam ipsos magnates. In bello autem,  defendendo rempublicam ab inuasoribus  iniquis, & insuper vindicando iniurias factas reipublicæ: ad quæ omnia necessariæ   sunt opes ingentes, & etiam ad splendorem  regium tam in cibo quam in multitudine  ministrantium. Ergo cum ipsa respublica  transtulerit suam autoritatem totam in Regem ea conditione, vt talia exequatur officia difficillima: tenetur ei tributa conuenientia exhibere, vt decenter & conuenienter  possit gubernare. Igitur quemadmodum mercenario debetur merces ex iustitia commutatiua: multò magis ipsi Principi debetur ingens  tributum  pro labore & officij sui dignitate.
  
 Confirmatur prædictum fundamentum.  Quoniam decimæ ecclesiasticæ debentur,  ex iustitia ecclesiasticis ministris pro stipendio officij sui: sed non sunt minus necessarij  in republica seculari princeps & ministri eius. Ergo respublica tenetur illos conuenienter sustentare pro dignitate officij sui. Hoc  etiam fundamentum constat ex sacra Scriptura, imo Christus Dominus Matth. 17.   Indicauit Reges terræ iustè tributa exigere  dicens, "Reddite quæ sunt Cæsaris Cæsari, &   quæ Dei Deo." Et Diuus Hieronymus & Theophilactus aiunt, quod Christus Dominus iussit  ibi tributa dari Cæsari, &  Apostolus ad Roman. 13. præcipit, "Reddite omnibus debita  cui tributum, tributum: cui vectigal, vectigal." Et denique vniuersi Reges tam in populo Dei antiquo quam etiam inter gentes acceperunt sibi tributa semper à suis regnis. Ergo illa necessaria iudicata sunt ab omnibus  gentibus vt respublica rectè gubernaretur.
  
 Obseruanda sunt tamen quatuor in iustificatione huiusmodi tributorum. Primo quidem, quòd ipsi regno interest quòd Rex sit  potentissimus & diues. Rursus regi etiam interest, quòd regnum sit locuples & abundet diuitijs, vt habeat vnde possit rex abundantia tributa recipere. Secundo quòd vtraq́ue  pars nititur ad se trahere alteram in huiusmodi diuitijs. Et ideò regula componendi  vtranque   partem desumitur ex fine officij Regis: quod  quidem est considerare seipsum esse propter regnum, non autem regnum esse propter ipsum. Vnde ad sustentandam regiam  magnitudinem seu magnificentiam, non debet pati regnum, nisi tantum quantum satis  est ad salutem regis. Quòd si circunstantiæ   fuerint tales, quòd requirantur sumptus maiores solito: ita vt necessarium sit, quòd populus grauetur tributis, tunc tributa iusta erunt, si & ipse Rex in sua proportione similiter patiatur cum populo, & se se temperet  à sumptibus superfluis: alioquin erunt tributa iniusta. Et ratio est, quia in tali euentu Rex  non ordinaretur ad bonum regni: sed potius  ordinaret regnum ad seipsum tanquam ad  finem, quod consueuit Turca tyrannissimus facere.
  
 Tertio obseruandum est, quòd postquam   consiliarij Regis & procuratores regni conuenerunt in aliquo tributo & noua impositione iniusta: nihilo minus huiusmodi iniustitia toleranda est potiusquam admittatur rebellatio populi. Ratio est euidens: quoniam  de duobus malis minus est eligendum. Est  autem maximum malum regni diuisio &   rebellatio ab ipsa vnitate, quæ est in vno Rege: sicut experientia compertum est. Tunc  enim contingunt in populo maximi insultus latrocinia &c. Et quod peius est religio Christiana patitur detrimentum. Ergo Theologi prudentis & concionatoris officium erit,  suadere populo, vt obediat mandatis Regis,  nec exasperet populum manifestando rationem iniustitiæ  tributorum, etiam si essent iniusta. Notandum est secundo, quòd in Hispania sunt duo genera tributorum. Alterum  est decima pars pretij eorum quæ venduntur, quod vulgo dicitur, Alcauala. Quod  quidem impositum est & originem habuit,  quando Reges Catholici Ferdinandus &   Isabela bellum moliebantur contra Regnum   Granatense, quod Sarraceni occupabant. Et  in subsidium huius belli postulauerunt à regno necessarium tributum: & tunc Decretum est, quod daretur Regibus decima pars pretij  eorum quæ venderentur, quod vocatum est  meritò  Alcauala. Quia quidam de consultoribus  adinueniens  hunc  modum tributi, quod non   esset illustribus molestum, sicut illud quod  vulgò dicitur, Pecho, dixit, Yo dire al que vala  tanto y mas que pecho, y non sea pecho. Postea    verò finito huiusmodi bello mansit huiusmodi tributum in corona Regia non  cum tanto rigore, ita vt solueretur decima pars pretij, sed trigesima paulò plus minusve. Et huiusmodi pactum inter nos dicitur, Encabeçamientos de los pueblos y ciudades. Rex autem  huiusmodi tributum aliquando transfert in  alios vel donatione vel magnificentia Regia vel etiam venditione. ¶ Rursus est aliud  genus tributi, quod soluitur propterea quòd  merces aliquæ transuehuntur de regno in  regnum. Et quidem si per mare transferantur   appellatur à nostris, diezmos del mar. Quæ   autem per terram transferuntur dicuntur à   nostris portazgo,  &  à Latinis vectigal.
  
 Tertiò  notandum est pro explicatione huius tributi, quod sunt aliquæ leges quæ prohibent aliqua transferri de regno in regnum,  sub certa pœna: & huiusmodi leges non sunt  propriæ de tributis, sed sunt leges pœnales,  de quibus iudicandum est secundùm decisionem dubij præcedentis. Non enim obligant ad solutionem pœnæ ante sententiam  iudicis, quantum libet aliquis per fraudem  & dolum se se occultauerit ad transferendas   merces vel pecunias de regno in regnum  Aliæ verò sunt leges quæ  non prohibent, sed  potiùs admittunt & præsupponunt aliqua  transferri de regno in regnum: sed imponunt   transferentibus aliquod tributum Regi soluendum. Et istæ leges propriè sunt tributariæ.
  
 HIS ita constitutis arguitur primo pro  parte affirmatiua. Id quod debetur  ex iustitia commutatiua, soluendum est ante  omnem iudicis sententiam: sed iusta tributa  debentur Regi ex iustitia commutatiua, vt  dictum est, ergo quilibet tenetur ea soluere  antequam exigantur.
  
 Arguitur secundò. Quoniam publicani,  quos vulgò dicimus alcaualeros, vel arrendadores, dato pretio Regi emunt huiusmodi  tributa, ergo qui non soluunt tributa iniuriam   faciunt istis hominibus, qui titulo emptionis habent ius ad ea percipienda. Et denique  multi magnates in regno siue alias diuites  emunt à Rege oppida multa cum iure percipiendi huiusmodi tributa, ergo illis etiam  fiet iniuria nisi tributa soluantur ante iudicis  sententiam vel ministri exequutionem. Ad hanc   dubitationem Summa Angelica in verbo    pedagium, quæst. 6. asserit vniuersaliter partem negatiuam. Sed opposita sententia est communis doctoribus Theologis & Iurisperitis.
  
 PRO decisione huius difficultatis sit prima conclusio certa naturali ratione &   secundùm fidem. Tributa de quibus constat   esse iusta, soluenda sunt ante iudicis sententiam   cum eis conditionibus, quæ lege aut vsu admittuntur. De quibus dicemus sequentibus conclusionibus. Ista conclusio non aliter probatur quam ex fundamento primo & rationibus eius. ¶ Secunda conclusio sit specialiter  de tributo, quod dicitur alcauala. Qui merces suas vendit bona fide, idest, absque dolo &   fraude interueniente in illis occultandis, si  fortè id faciat ignorante publicano, non tenetur huiusmodi tributum ipsemet reddere.  Si autem aliquis dolo & fraude vtatur in occultanda venditione rei, tenetur in foro  conscientiæ reddere huiusmodi tributum ante iudicis sententiam, &  antequam exigatur ab  ipso publicano ignorante. Probatur prima  pars conclusionis, quia huiusmodi tributum  semper in Hispania visum est durum post  bellum Granatense: & propterea mitigatum   est à Regibus, vt non exigatur decima pars  sed tricesima plus minusvè  & cum conditionibus, quæ tributum reddant suauius, videlicet, quod venditor soluat illud tributum quando requisitus fuerit. Esset enim durissimum  & intolerabile, quod qui vendit rem suam necessitate coactus, teneatur ipsemet quærere  publicanum & reddere illi decimam partem   pretij, & hoc est receptissimum iam in Hispania inter viros timoratæ  conscientiæ  & doctissimos, quod huiusmodi venditor non teneatur  soluere huiusmodi tributum, nisi fuerit requisitus. Ex quo sequitur, quod  lex quædam 120.  quæ habetur en el quaderno de las alcaualas,   quæ præcipit, quod venditor intra quinque dies  notam faciat publicano venditionem, nunquam fuit vsu recepta: vtpote quæ reputata  est acerbissima. Secunda vero pars conclusionis probatur. Quia hoc genus tributi cum   prædictis conditionibus & moderaminibus  iustum est, & debetur ex iustitia commutatiua, ergo tenetur venditor qui vsus est fraude  & dolo, in foro conscientiæ restituere.
  
 Tertia conclusio. Venditor etiam qui vsus  est fraude & dolo, non tenetur ad restitutio    nem transacto biennio. Probatur ex. l. 129.  in citato quaternione. Vbi præfigitur ipsi  publicano tempus biennij intra quod possit  huiusmodi tributa exigere. Imo in quibusdam mercibus quæ non venduntur coram tabellione, præfigitur illi spatium duorum mensium, intra quod possit exigere tributa, ergo  cum ista conditione obligantur venditores  soluere tributum.
  
 Quarta conclusio. Vt in plurimum in  oppidis particularium dominorum, qui sunt  vassalli Regis, etiam qui vtuntur fraude &   dolo non tenentur ad restitutionem aliquam   faciendam huiusmodi tributi. Imo propriè   non est fraus aut dolus, sed cautela occultare venditionem mercium suarum. Ratio est,  quia vt in plurimum isti domini exigunt tributa cum maiori rigore quam ipse Rex:  quod est iniquissimum, quia Rex ipse non  dedit illis maiorem potestatem, quam ipse  haberet in exigendis tributis. Diximus autem regulariter, quoniam aliqui sunt domini oppidorum, qui non exigunt tributum  acerbius quàm ipse Rex, ergo istis soluendum est tributum iuxta conditiones secundæ conclusionis & tertiæ.
  
 Vltima conclusio. Qui bona fide merces vel res alias transferunt de regno in regnum, si portitor non adsit qui exigat portorium: non tenentur ipsi quidquam soluere.  Si autem mala fide, scilicet, vtendo fraude  & dolo occultant transitum mercium, tenentur ad restitutionem tributi sicut dictum   est del alcauala.
  
 AD argumenta in oppositum respondetur. Ad primum, quòd quamuis ipsa  respublica teneatur ex iustitia commutatiua sustentare Regem, tamen sufficienter hoc  præstat per impositionem tributorum cum  illis conditionibus, quæ efficiunt suauior atributa: ac proinde qui soluit tributa cum illis conditionibus, non tenetur ad aliquid amplius.
  
 Ad secundum & tertium argumentum  respondetur, quòd tam publicani quam domini oppidorum recipiunt ius percipiendi  illa tributa cum illis conditionibus. Vnde  qui seruat illas conditiones non facit eis iniuriam. Hactenus de tributis.
  
 DVbitatur quartò, Vtrùm qui ligna cædunt in alienis syluis vel colligunt syluestres glandes, castaneas, vel etiam qui pascunt in alienis pascuis sua pecora, teneantur ad restitutionem in foro conscientiæ ante omnem iudicis sententiam. ¶ Arguitur  primò pro parte affirmatiua. Isti lædunt iustitiam commutatiuam, ergo tenentur restituere. Probatur antecedens. Quia damnum  inferunt in alienis bonis.
  
 Arguitur secundò, & confirmatur. Quia  isti sunt verè fures, & sic appellantur. ff. arborum furtim cæsarum, maximè in. l. 2. Et probatur, quia vsurpant rem alienam inuito domino. Sed dicet aliquis quod hoc argumentum   non procedit de vicino qui cædit ligna in  sylua sui oppidi, quoniam illa sylua communis est. Sed contra replicatur: quia non minus est fur, qui compilat publicum ærarium,  quàm qui surripit pecuniam  à proximo, imo  ille magis punitur: quia grauius peccat, ergo  non minuitur obligatio restituendi per hoc quod   quis cædat ligna in sylua communitatis ipsius.
  
 In hac difficultate dissoluenda, quidam doctores graues sunt plus nimio scrupulosi.  Nam  Ioannes de Medina in. C. de restitutione.  quæst. 12. asserit vniuersaliter partem affirmatiuam, nisi forte excusentur omnes isti ex  aliquo statuto vel voluntate interpretatiua  domini syluæ: qui videtur esse contentus ipsa  pœna, quando capiuntur homines cædentes ligna. Sed Castro lib. 1. de potestate legis  pœnalis. c. 10. corol. 1. asserit, omnino condemnandos esse lignatores, qui in alienis syluis ligna cædunt:  & inuehitur vehementer in confessarios qui illos absoluunt absque restitutione.
  
 PRO decisione veritatis notandum est, quod   syluæ  quædam sunt communitatis: aliæ vero sunt adiudicatæ particularibus personis.  Et istæ sunt in duplici differentia. Quædam  enim adiudicatæ sunt particulari personæ   ab ipso Rege vel à republica: aliæ vero possidentur à particulari persona, titulo plantationis in proprio fundo: quoniam ipse plantauit syluam vel antecessores eius à quibus  illam hæreditauit vel emit, &c. ¶ Secundo notandum, quòd quando non constat de isto  secundo titulo, præsumendum est quod priori  titulo possidetur sylua ab aliquo particulari. Et ratio est, quia is qui secundo titulo possidet, semper curat diligenter huius rei testimonium habere vel proferre.
  
   Sit ergo prima conclusio. Frequens lignorum cæsio in alienis syluis, quæ sunt communitatis, peccatum est contra iustitiam legalem. Ratio est, quia semper est lex vel statutum in ipsa communitate, vt non cædantur ligna de sylua communi: nisi certis temporibus & cum certa moderatione, ergo cum   iustitia legalis respiciat bonum commune,  ipsi particulares tenentur secundùm legem  non destruere syluam, sed conseruare, &   peccatum erit contra iustitiam legalem frequenter ligna cædere extra tempora determinata. Non autem audeo semper condemnare eos peccati mortalis, nisi quando notabile detrimentum fit in ipsa sylua, attenta proportione quantitatis & magnitudinis ipsius syluæ. Tunc enim erit peccatum  mortale.
  
 Secunda conclusio. Qui cædit ligna in  syluis alienis etiam priuatæ personæ, quas tamen non constat esse consitas à particulari  persona, non tenetur ad aliquam restitutionem: nisi fortè syluam deuastauerit, quòd  vulgo dicitur, talar. Probatur prima pars  conclusionis. Si ab initio syluæ essent adiudicatæ siue oppidis siue particularibus personis ea conditione, vt ipsis dominis liceret  impunè materiam inde cædere: alijs tamen  liceret, sed non sine aliqua pœna, tunc ipsi  lignatores non tenerentur ad restitutionem:  sed tantum soluere pœnam dum caperentur. At vero ita se res habet quòd oppidis &   huiusmodi priuatis personis hac lege &  conditione, saltim interpretatiua, adiudicatæ   sunt syluæ: quod etiam constat ex consuetudine, ergo non tenentur nunc ad restitutionem. Probatur minor. Quoniam arbores syluestres quas sua sponte terra producit, aut certè minima humana industria,  sunt maximè necessariæ humanis vsibus,  ergo non decebat, ita appropriari dominis  sicut appropriantur arbores, quæ maiore  indigent diligentia, ergo. Minor illa vera est.  Confirmatur. Quoniam ad quietem conscientiarum hominum pertinebat, vt hoc  modo adiudicarentur syluæ: quia moraliter  loquendo necessitas frequens & communis  earum vsus cogit homines ligna de syluis  cædere. At vero ad quietem conscientiæ quo  ad fieri potuerit, reficienda sunt & reducenda omnia commoda temporalia reipublicæ, ergo meritò sic arbitramur: eo vel maximè quòd parùm incommodatur respublica, & particulares maximè  accommodantur:  & sufficienter conseruatur sylua cum illa  pœna, ergo absque aliquo dubio hæc sententia potest teneri & practicari. Hoc ipsum  probatur ex more & vsu non solum lignatorum quorum nemo existimat teneri se ad  aliquam restitutionem: sed etiam ipsorum  iudicum, qui capiunt huiusmodi lignatores  ligna cædentes, non enim obligant ad restitutionem ipsorum lignorum: sed tantum ad  statutam pœnam. Secunda vero pars probatur. Quoniam qui depopulatur syluam etiam   proprij oppidi, peccat contra iustitiam  commutatiuam, ergo. Probatur antecedens. Quoniam ille tollit & destruit à domino syluæ   ius quod habet ex iustitia commutatiua ad  ipsam sylvam, & ad vtilitatem illius, tam pro  communitate quàm pro particularibus, ergo qui isto modo deuastat syluam, tenetur  ad restitutionem. Et hoc probat replica facta in secundo argumento.
  
 Tertia conclusio. Qui cædit ligna in aliena sylua, quam constat esse plantatam à domino in proprio fundo, tenetur ad restitutionem damni illati ante omnem sententiam   iudicis. Ratio est, quia plantatio syluæ in  proprio fundo est perfectus titulus propter  quem sylua appropriatur perfectè ipsi domino: ita vt ipsi soli liceat colligere fructus  & ligna cædere, ergo qui inde aliquid accipit tenetur restituere, sicut qui accipit ex vinea vel ex messibus alienis. Hanc conclusionem probant argumenta facta in principio  huius dubij. Et probatur adhuc, quia ille qui  plantauit syluam in proprio fundo, priuauit  se alijs commoditatibus & fructibus terræ   illius, ergo qui inde aliquid accipit, perinde  atque si acciperet ab alijs fructibus quos ille  dominus poterat habere ab illo fundo: tenebitur ad restitutionem. ¶ Nihilominus sit  quarta conclusio, quæ præcedentem moderatur. Graue damnum & insigne requiritur, vt qui ligna cædit in huiusmodi syluis, obligetur ad restitutionem sub peccato  mortali. Explicatur ista conclusio ex differentia, quæ inuenitur inter obligationem ad restituendum damnum datum in huiusmodi syluis    & in alijs. Etenim in alijs sola populatio &   deuastatio obligat ad restitutionem. Quæ   vero dicatur depopulatio vel deuastatio  relinquitur arbitrio boni viri iudicandum.  At verò in sylua de qua loquimur in hac conclusione, etiam citra depopulationem, obligamus ad restitutionem. Cæterum vt obligemus sub mortali peccato, requirimus graue damnum datum syluæ domino. Hoc autem graue damnum aliter iudicatur pro diuersitate qualitatis materiæ. Etenim ad grauem materiam in furto, minor requiritur  quantitas in auro, quàm in argento. Similiter in rebus quas sponte terra ipsa producit,  maior quantitas requiritur, vt materia sit  grauis, quam in illis rebus quas frequens humana industria produci facit. Cum igitur  syluestres arbores consitæ  à domino syluæ   requirunt minimam industriam: requiritur magna quantitas vt sub peccato mortali  obliget restitutio. Et dixerim ego iudicio  meo, esse peccatum mortale integram arborem detruncare. Et ratio est, quia quanuis in colendis huiusmodi arboribus non  requiratur frequens industria: tamen multo tempore procreantur: & postquam procreatæ sunt huiusmodi arbores, multum fructum afferunt, & vtilitatem annualem, ergo priuare dominum hac vtilitate ad multos annos, grauis materia est & mortale  peccatum. Cæterum ramos ex huiusmodi  arboribus cædere, vix erit peccatum mortale: nisi sit frequens cæsio.
  
 Quinta conclusio. Quod dictum est de  arboribus syluestribus, dicendum est de illarum fructibus ita videlicet, quod in syluis in  quibus licet ligna cædere, licebit etiam colligere fructus arborum. In syluis autem in  quibus non licet ligna cædere, non licebit  neque fructus illorum accipere. Probatur  conclusio. Quia fructus sequitur naturam  &   conditionem arboris, & eodem modo applicatur suis dominis, qualiter & applicantur  syluæ, ergo ita iudicandum est, Vtrum liceat  vel non liceat fructus colligere, &  vtrum accipientes teneantur restituere, sicut supra iudicauimus de cæsione lignorum. Et confirmatur. Quia fructus etiam arborum vtiles &   necessarij sunt in varios vsus, videlicet, ad  ignem, ad pastum pecorum & hominum,    sicut & ipsæ arbores, ergo & idem iudicium   erit de vtrisque.
  
 Sexta conclusio. Qui pascit pecora in syluis alienis, si huiusmodi syluæ circumseptæ   sunt, tenetur restituere damnum illatum ante iudicis sententiam: si verò prata non circumdata sint, qui pascit herbam illorum, non  tenetur restituere: sed subiacebit pœnis taxatis à lege. Prima pars probatur. Quia sicut consertio & seminatio syluarum tribuit  ius & dominium perfectum seminanti domino: ita similiter circundare prata, tribuit  ius & dominium perfectum suis dominis,  ergo qua ratione qui cædit ligna syluarum  quæ appropriata sunt titulo plantationis, tenetur restituere ante iudicis sententiam: ita  etiam qui pascit herbam prati circundati  contra voluntatem sui domini, tenebitur restituere. Et confirmatur. Quia vt diximus  de præcedentibus, herba prati peruia est, &   indiget sua custodia, ergo si ipsa iam septa  est & perfectè appropriata domino, tunc  qui illam pascit tenetur restituere.
  
 Ex quo sequitur secunda pars conclusionis, quòd videlicet si prata non sint peculiari titulo adiudicata perfecto domino, non  tenebitur restituere nisi fiat maxima deuastatio prati.
  
 Ad primum respondetur, quòd peccatum   cædentis ligna in sylua, non est contra iustitiam commutatiuam, nisi in syluis appropriatis titulo plantationis: & quando fuerit  magna depopulatio. Et ita non semper tenentur lignatores ad restitutionem.
  
 Ad secundum respondetur, quòd ille propriè loquendo nec furatur neque appellabitur fur, quia non accipit alienum simpliciter. Nam quando syluæ  & nemora donantur, aut sunt reipublicæ, non perfectè subduntur dominio illorum: sed tantum quantùm  ad hoc quòd ipsi vtantur & possideant talem syluam qualiter libuerit sine peccato  & sine pœna. Alij verò cum pœna taxata  & sententia ista à iudice poterunt eisdem  syluis vti: & ita leges inductæ abusiuè  & impropriè  loquuntur appellantes fures eos qui  sic cædunt ligna.
  
 Ad tertium respondetur, quòd quæ reponuntur in ærario ciuitatis, omnino sunt  appropriata dominio reipublicæ in commodum singulorum ciuium. Vnde qui compilat ærarium, tenetur restituere non aliter atque   fur & latro. Verum tamen syluæ  & ligna &   herbæ camporum non ita sunt appropriatæ: sed vt diximus appropriatione imperfecta & dominio diminuto. Et hoc fit propter maximam necessitatem talium rerum,  quas non decet omnino appropriari dominis, ita vt reliquis ciuibus non liceat aliqua  via vti illis ad supplendam suam indigentiam. Ex quibus sequitur primo, quòd arbores hortenses & similiter fructus eorum qui  accipit: tenetur restituere; quia similiter deputati sunt & circumsepti, & indigent peculiari industria & custodia.
  
 Secundò sequitur, quòd quando feruntur excommunicationes contra cæsores lignorum, solùm obligant illos de quibus diximus, quòd teneantur restituere etiamsi  excommunicatio omnes videatur respicere: quia illi solum peccant mortaliter qui  contra iustitiam commutatiuam cædunt  ligna, & excommunicatio solum ligat, supposito peccato mortali.
  
 Tertiò sequitur, quòd episcopi imprudenter imo perperam concedunt huiusmodi excommunicationes: quia peccata ista  etiamsi procedant contra iustitiam commutatiuam: tamen communia sunt & frequentia, quæ vix à lignatoribus & pastoribus euitantur. Vnde in Concil. Trident. Sessio. 25.  de reformat. ca. 3. præcipitur ne excommunicationes ferantur pro delictis vulgaribus.
  
 DVbium aliud est, Vtrùm qui venatur  in alienis montibus & nemoribus, &   qui piscantur in alienis fluminibus, aut denique qui aucupantur in alienis locis, & maxime ex columbarijs, teneatur restituere damnum illatum ante iudicis sententiam. De  qua materia disputant Scholastici in. 4. Sententiarum quæst. 15. Summistæ verbo venatio, & verbo restitutio. Ioan. Medina in  cap. de restitutione quæst. 12. Caiet. opusc.  17. responsionum, respons. 12. Soto lib. 4. de  iustitia quæst. 6. art. 4. Nauar. in Manua. ca.  17. quæst. 120. Couar. in relect. supra regula  peccatum. §. 8.
  
 PRO explicatione huius rei, tria animaduertenda sunt. Primum est, supposito quòd Princeps iustis de causis potest    interdicere venationem, piscationem, &  aucupium. Prima ratio est quæ desumitur ex tempore: quare iustè  interdicantur huiusmodi. Vt quod   verbi  gratia instet tempus, quando  animantia edunt suos  partus: aut in tempore frigoris &  niuium, quando   facile animantia  capiuntur, & ita fit magna deuastatio illorum. Secunda causa est, propter  modum  &  instrumenta quibus aliqui venatores vtuntur: qui cedunt in perniciem ipsorum   animantium  &  reipublicæ. De quo vide. l. 40.  tit. vlt. c. 8. in Regijs ordin. &  etiam in Repertorio Pragmat. Caroli V. lib. 8. tit. de las caças. specialiter videantur duæ leges editæ  à   Carolo ipso V. apud Matritum, anno 1552.
  
 Tertia causa quare venatio vel piscatio  interdicitur est, ratione loci: quia, videlicet,  locus aut feræ vel aues ibi existentes applicatæ sunt alicui domino in particulari à republica  vel à principe. Et in præsenti non quærimus   de venatione aut piscatione quæ fit contra  legem  prohibentem ratione temporis aut instrumentorum; manifestum est enim, quod isti venatores  peccant  contra leges, &  tenetur luere pœnas taxatas facta condemnatione, sed loquimur de  venatione vel aucupio interdictu, ratione tertia. ¶  Secundo nota quod applicatio ista ferarum  vel auium aut piscium potest fieri tripliciter. Primò, quia locus vbi existunt  feræ vel pisces vel  aues applicantur alicui domino: qualiter applicata sunt Regi Catholico Philippo II, nemora quæ  circunstant  Matritum. Quod potuit  fieri rationabiliter dupliciter. Primò, quia  hoc respublica gratuitò potuit donare. Secundo, quia ipse Princeps potuit sibi deputare  ista loca, etiam  non  consentiente republica, quia  in hoc Rex vtitur iure suo. Decet enim maiestatem  Regiam, quædam loca in Regno sibi designare recreandi animi gratia, etiam  renuente communitate. Verumtamen hoc moderatè debet fieri: ita nempe vt nec plura loca, nec magna sibi vsurpet contra vsum &  commoditatem   populorum. Vtrum verò Reguli idipsum possint facere? Respondetur negatiuè, sed suis  facultatibus possunt emere agros, vel petere à republica vt nemora sibi constituant.  Poterunt tamen interdicere venationem suis  oppidanis certis temporibus & locis ex causis congruentibus: hoc enim expedit ipsi  communitati. Secundo modo potest fieri hæc applicatio à Principe, qui interdicit venationem aut piscationem talis loci  existentis sub dominio alicuius priuatæ personæ: quod potest fieri iustè, licet non debeat  frequenter, quia venatio & piscatio videntur esse de iure gentium. Vnde non debent totaliter vel quasi totaliter impediri. Tertia  applicatio fit quando dominus priuatus vallat & circundat locum suum, syluam aut  stagnum vbi existunt feræ  & pisces, quod  pro suo libito potest facere. Tertiò nota, quod   damna quæ sequuntur ex huiusmodi venationibus vel piscationibus interdictis, debent restitui in integrum dominis locorum  in quibus fiunt damna. Et confessarij non  possunt absoluere damnificantes, nisi restituant: & cauti debent esse in prospiciendo  lucro cessante & damno emergente. Vt si  verbi  gratia seminentur agri & plantentur vineæ, si  fructus in spe recipiendi pereant propter feras, si etiam incumbant custodiæ ipsi agricolæ taliter quòd desistant ab alijs laboribus  sibi proficuis. Si etiam infestentur occasione nemorum custodibus & ministris ipsius  Principis. Hæc enim omnia & similia expendenda sunt à confessario: alias sibi imputabuntur ad peccatum huiusmodi damna.
  
 HIS suppositis, quæ sunt fundamenta  huius materiæ, & quæ communiter  recipiuntur, est modo difficultas proposita  de obligatione ad restitutionem. Et pro parte affirmatiua arguitur primò ex. l. 16. titul.  18. Part. 3. Et. §. feræ. Instit. de rerum diuisione. vbi habetur, quòd qui in alienis syluis  venatur aliquam feram non manet dominus illius, ergo tenetur restituere. Probatur  consequentia, quia retinet alienum.
  
 Secundò arguitur. Recte applicantur loca ista & feræ aut pisces priuatis dominis,  ergo iustè possident ac subinde iniustè accipit piscator & venator: & tenebitur restitue  re. Confirmatur. Quia facta applicatione  loci, si quis vsurparet illum aut partem illius, esset iniustus & teneretur restituere: vt  manifestum est, ergo etiam ille qui accipit  feram aut pisces, ita enim applicantur huiusmodi feræ prædictis dominis, sicut & loca in quibus existunt.
  
 Tertiò. Venator aut piscator accipit alienum, inuito domino, ergo iniustus est & tenetur restituere. Antecedens patet, quia domini syluarum & fluminum maxime resistunt huiusmodi venationibus.
  
 Quartò. Si isti venatores non tenentur  restituere, ergo manent cum dominio venationis & piscationis. Consequens est falsum, ergo. Minor probatur, quia non habent   aliquem titulum in quo fundetur tale dominium. Non enim iniqua acceptio &  clausula, & furtiua venatio præstantius, sicut in iure habetur, quòd fraus & dolus nemini patrocinantur.
  
 IN huius dubij solutione sunt tres sententiæ. Prima quæ asserit, quòd istæ applicationes & reseruationes venationum & piscationum sunt iniustæ omnino: ac subinde  venatores non peccant contra iustitiam, nec  tenentur restituere. Ita multi ex Iurisperitis,  quos refert Couar. vbi supra, sentiunt.
  
 Secunda sententia est ipsius Episcopi Couar. vbi supra, quod  non teneantur isti venatores  restituere omnem prædam: verumtamen tenentur restituere damnum illatum domino illius fundi, verbi  gratia, si dominus voluit exercere venationem aut piscationem, &  tantum   accepit paucas feras, duas vel tres, vel pisces  paucos: quia præuentus est ab alio iniquo  venatore vel piscatore deuastante magnam  partem prædæ: ait quòd iste venator tenetur restituere eam quantitatem ferarum aut  piscium, quam probabiliter caperet verus  dominus, si non præueniretur ab illo.
  
 Tertia sententia eorum qui dicunt, quòd  venatores non tenentur restituere quæ ceperunt, nec damnum illatum: nisi fiat magna  deuastatio aut strages ferarum aut piscium.
  
 PRO decisione huius difficultatis iuxta  doctrinam præcedentis dubij decisiuam,  cui proportionatur præsens difficultas; Respondetur & sit prima conclusio. Qui venatur in montibus patentibus & non circumseptis cuiuscunque sint huiusmodi montes, non tenetur restituere, nisi faciat magnam deuastationem ferarum. Et hoc ipsum dico de piscatione in fluminibus patentibus &  communibus. Probatur primò, quia  venatio & piscatio: similiter feræ  & pisces  sunt communes de se, & illis gaudent rationabiliter oppidani, &  quicunque  etiam plebani, ergo quando montes aut flumina donantur &   applicantur alicui in particulari, existimandum     est rationabiliter quòd non est illi translatum   dominium ita exactum &  perfectum, vt nullus possit venationem & piscationem exercere, se subijciendo pœnis statutis pro conseruatione piscium & ferarum. Quod patet,  maxime si aduertamus quæ de cæsione lignorum dicta sunt. Qualiter, videlicet, dominium sit imperfectum. Ex quo prudenter collegimus lignatores non teneri ad restitutionem. Ita ergo in proposito dicendum   est de piscationibus & venationibus, quas  omnino auferre à vulgo, iniquum esset &   durum nimis. ¶ Secunda pars conclusionis  probatur. Quia talis venator tollit ius quod  habet verus dominus super animantia aut  pisces, ergo. Antecedens patet, quia tollit materiam venationis & piscationis, quam dominus loci illius poterat exercere. Et confirmatur. Quia grauiter lædit rem alienam, qui facit huiusmodi stragem, ergo contra aliquam   virtutem peccat, & non nisi contra iustitiam  commutatiuam, ergo tenebitur restituere.
  
 Secunda conclusio. Venator qui capit animalia existentia intra nemora circumuallata, tenetur restituere damnum illatum, &  etiam   animalia & aues. Et idem dico de piscibus  reseruatis in stagno. Et quidem de damno  dato communis sententia ita tenet. De restitutione verò  animalium, probatur. Quia per  inclusionem illam, quæ fit medio vallo, manet dominus perfectus & perfectum habet  dominium omnium eorum: quæ reseruantur in talibus nemoribus, ergo iniustitiam  committit, qui animalia extrahit aut aues.  Et quidem certum est, quòd qui iustè potuit circumuallare montem aut stagnum,  iuste etiam possidet: quæ ibi reseruantur? Hæc   conclusio certa est, si loquatur de animalibus & auibus mansuefactis, vel quæ non  possunt extra exire, vt sunt cuniculi & lepores inclusi. Si autem loquatur de feris & auibus quæ possunt vltrò exire, non ita certum  est. Nihilominus tamen est satis probabile  quòd de ijs etiam verificetur conclusio: quia  etiam huiusmodi peculiariter deputata sunt  & pertinent ad tale nemus. Sed contra. Nam  possessor talis montis non habet dominium  supra huiusmodi feras liberè exeuntes, ergo  venator non tenetur restituere, licet intra  montem capiat illas. Et confirmatur de auibus quæ liberè volant, & ita vagantur, ac si  non haberent habitudinem aliquam ad fundum illud. Respondetur tamen ad argumentum, primo negando consequentiam, quia  licet possessor talis loci non haberet dominium supra animantia: habet tamen ius, vt  quando libuerit possit ea occidere in propriam commoditatem: & hoc iure priuatur à venatore, quod non potest restitui commode, nisi restituatur animal occisum.
  
 Secundo respondetur negando antecedens, & ad probationem dico, quòd eodem  argumento probares, quod aqua quæ intrat  & labitur hortum meum, non sit mea: quia  statim postquam egreditur à mea hæredita  te, aliena efficitur. Ita etiam in proposito dicendum est. Ad confirmationem, fateor mihi videri nimis durum, quòd qui aucupantur aues feraces seu liberas, vt sunt perdices  intra nemus alienum, obligentur ad restitutionem: quia nullus videtur titulus præstans  efficaciter dominium illarum possessori illius montis. Non enim est titulus proprietatis & possessionis iustæ, qualiter locus ipse  est possidentis. Neque etiam est titulus generationis & procreationis prouenientis ex  tali fundo: qua ratione arbores & herbæ   possidentur à domino illo, neque etiam est  titulus custodiæ aut reclusionis: quia aues  illæ liberè volantes non reputantur nec astringuntur custodiæ aut reclusioni. Quocirca  ego non obligarem istum captorem ad restituenda ista volatilia. Licet oppositum sit  probabile propter autoritatem asserentium.
  
 Tertia conclusio. Qui venantur animalia exeuntia extra septa nemoris, non tenentur illa restituere: etiamsi talia animalia consuetudinem habeant eundi & redeundi ad  nemora. Probatur primò. Quia ista animalia postquam vagantur communia sunt iure naturæ, ergo non manent sub dominio  possessoris illius montis. Antecedens patet,  quia postquam exeunt, iure naturæ omnino liberè vagantur, ergo. Secundò. Si Petrus, verbi  gratia, manucapiat feram aut auem &   illa effugiat, quam postmodum Paulus  accepit, profecto eo ipso quòd effugit manus Petri, etiam effugit eius dominium,  & subijcitur dominio Pauli capientis, ergo  à simili postquam animal effugit syluam,    & auis egrediatur, potest possideri à quolibet capiente, & non manet sub dominio antiqui possessoris. Antecedens ab omnibus  conceditur: & probatur consequentia. Quia  animal captum à Petro magis subijcitur dominio Petri quam animal existens in sylua  subijciatur domino illius syluæ. Tertiò, quia  columbæ vt statim patebit, postquam egrediuntur vltra leucam à columbario, possunt  occidi & efficiuntur occisoris, etiamsi consuetudinem habeant eundi & redeundi ad  propria columbaria, ergo à simili dicendum   est de animalibus & auibus egredientibus à   locis circumseptis.
  
 Sed contra est argumentum, quo conuincuntur aliqui doctores ex. l. naturali. §. seruos. ff. de acquirendo rerum dominio. &. §.  ijs igitur animalibus. Instit. de rerum diuisione. & in. l. Regia tit. 28. l. 22. Part. 3. vbi approbatur regula quæ dicit, quòd animalia  quæ habent consuetudinem eundi & redeundi ad sua loca, tandiu censentur esse domini illius loci, quandiu seruant consuetudinem eundi & redeundi, ergo qui capit ista  animalia quæ reuertuntur ad propria loca,  iniustitiam facit & contra voluntatem veri  domini. Respondetur nihilominus quòd  regula ista interpretanda est de animalibus  quæ mansuefacta sunt & discedunt & redeunt. Ita gloss. in dict. §. ijs igitur.  & colligitur exemplis ipsis adductis à legibus in argumento memoratis. Nam prima lex ponit exemplum in ceruis mansuefactis. Et lex  Regia ponit exemplum in anseribus & faisanis, accipitribus, & cignis, quæ mansuescunt. Idem dico de piscibus qui forte irrepserint per rimulas stagni, aut ex paludibus  circumuallatis, fiunt enim capientis. Ex quibus sequitur primò, quòd postquam animal  egrediens à nemore obsito, occiditur & capitur, ita efficitur illius capientis, vt etiam si  dominus nemoris assistat & velit tale animal repetere, non habetius, quia per egressum animalis & captionem alterius, illud  amisit. Sed quid si venator occiderit feram,  & antequam illam manucapiat adueniat  dominus nemoris volens illam accipere?  Respondetur, quòd habet ius ad illam sibi  assumendam, quia vsque dum capiatur à venatore non est illius. Et ita dominus nemoris babet ius, vt si feram inuenerit nondum  captam eam sibi arripiat. Colligitur ex. l. naturalem. §. illud. ff. de acquirendo rerum  dominio. vbi dicitur, quòd venatores per  captionem comparant sibi dominium.
  
 Sed contra. Nam si postquam venator  occiderit feram, aut lethali vulnere percussam insequitur, habet ius vt ipsam capiat, sic  adeò quòd si qui occurrerint, non possunt  illam feram sibi assumere aut occultare, ergo occisio aut percussio ante manucaptionem præstat ius venatoribus. Respondetur,  quòd absque dubio occisio aut percussio  tribuunt ius quasi in via & in spe: si tamen  venator persequatur animal, & sua industria facile possit illud comparare, non iustè   impeditur à pastoribus vel occurrentibus.  Secus est de possessore nemoris, qui quousque capiatur animal in re, habet ius ad ipsum non obstante percussione venatoris.  Hoc dixerim nisi propter rationabilem causam leges quandoque decernant oppositum:  quod factum est in aliquibus partibus, vt refert Couar. vbi supra. Idem etiam intelligo  de feris vltro egredientibus. Cæterum si venator arte aut violenter alliciat & extrahat  feras aut pisces à locis in quibus reseruantur,  non potest illas capere: & tenetur restituere  perinde ac si intra nemus illas acciperet.
  
 Secundò sequitur, quòd animalia mansueta & etiam mansuefacta, etiamsi egrediantur à montibus circumseptis, non potest  venator illa sibi accipere, quia mansueta sunt  & vbique pertinent ad possessorem nemoris. At vero quia mansuefacta consuetudinem   amittunt aliquando eundi & redeundi, &   multo tempore extra syluam commorantur vt non censeantur iam pertinere ad talem syluam, tunc prudenter censendum est  idem de illis sicut de feris.
  
 Quarta conclusio. Qui aucupatur columbas intra alienum columbarium, aut vero prope ipsum, tenetur restituere & damnum & columbas. Probatur. Quia columbæ istæ sunt sub dominio possessoris columbarij duplici titulo. Primò, quia ibi recluduntur & quasi domi reseruantur. Secundò, quia peculiari custodia & cura sustentantur, ergo qui columbas aucupatur intra  vel prope columbarium, tenetur restituere.    Et suppono quod columbaria ista iustè construantur & etiam iustè conseruentur absque   iniuria vicinorum & conformitur ad leges  positiuas regni. Nam si secus res habeat, nullum acquirit ius constructor talis columbarij super columbas ibi iniquè reseruatas.
  
 Quinta conclusio. Qui aucupatur columbas intra leucam à columbario peccat,  non tamen tenetur restituere illas. Prima  pars probatur, ex l. Henrici Tertij Regis Hispaniæ qui præcepit, quòd nullus intra leucam aucupetur columbas alienas, ergo cum  lex ista iusta sit, obligat in conscientia ex iustitia legali. Eademq́ue confirmata est à Carolo Quinto apud Matritum, Anno 1552.   Secunda pars conclusionis quæ videtur contra Sotum & Couarruuiam. Probatur, quia  lex huiusmodi, non aufert nec confert dominium columbarum exeuntium à columbario alicui: nec de dominio verbum loquitur. Ergo qui aucupatur intra leucam non  tenetur restituere. Probatur consequentia, quia  istæ columbæ postquam exeunt & vagantur non sunt possessoris columbarij, nec à lege illud habent, ergo erunt capientis. Quod  confirmatur, quia columbæ istæ feraces sunt,  ergo qui extra locum eas ceperit efficitur  iustè dominus illarum: sicut diximus de feris egredientibus à vallatis locis. Et hæc omnia intelligenda sunt, si non inferatur graue  damnum aut magna strages in columbario  quod prudenter iudicandum est.
  
 Ad primum argumentum respondetur,  quòd leges illæ loquuntur de animalibus  mansuetis & quandiu consuetudinem retinent eundi & redeundi ad proprium locum.  De animalibus autem feracibus sequendæ   sunt regulæ prædictæ.
  
 Ad secundum argumentum respondetur, concedo quòd applicatio nemoris lignorum &  animalium iustè fit & iustè possidetur. Vnde argumentum conuincit, quòd  qui tollit hoc ius iniustitiam committit. Cæterum qui venatur in montibus patentibus,  non tollit propriè ius: sed vtitur iure suo, quod   luendo pœnas venetur animantia intra montem. Similiter qui feras exeuntes à montibus circumuallatis ceperit, vtitur iure suo:  quia animantia ista sicut iure vagantur, iure  etiam capiuntur  à quolibet indiscriminatim.    ¶ Ad confirmationem respondetur, quòd  diuersimodè applicatur locus & arbores:  quam animantia. Nam locus & ligna ibi perseuerant vinculo naturæ. Feræ autem & aues  iure naturæ possunt vagari.
  
 Ad tertium respondetur, quòd venator  ille non accipit alienum perfectum: sed quod   habet aliquam dependentiam à casibus supra commemoratis.
  
 Ad quartum respondetur, quòd habet titulum venator iure naturæ, & similiter iure  positiuo legibus concedentibus, quòd per  manutentionem comparetur dominium feræ aut piscium aut auium.



  
 ARTICVLVS IIII.   ¶  Vtrùm aliquis debeat restituere quod non abstulit?
  

 AD Quartum sic proceditur. Videtur, quòd aliquis debeat restituere quod   non abstulit. Ille enim qui damnum   infert alicui, tenetur damnum remouere. Sed quandoque aliquis damnificat aliquem vltra id quod accepit: puta cùm aliquis effodit semina: damnificat eum qui seminauit  in tota messe futura. Et sic videtur  quòd teneatur ad eius restitutionem.  Ergo aliquis tenetur ad restitutionem eius quod non abstulit.
  
 ¶ 2 Præterea. Ille qui detinet pecuniam creditoris vltra terminum  præfixum: videtur eum damnificare in toto eo quod lucrari de pecunia posset: quod tamen ipse non aufert. Ergo videtur quòd aliquis teneatur restituere, quod non abstulit.
  
 ¶ 3 Præterea. Iustitia humana deriuatur à iustitia diuina. Sed Deo  debet aliquis restituere plus quàm  accepit ab eo: secundum illud Matthæi 25.  "Sciebas quod meto vbi non     semino: &  congrego vbi non sparsi."   Ergo iustum est vt etiam restituat homini aliquid quod non accepit.
  
 SED contra est, quòd recompensatio ad iustitiam pertinet inquantum æqualitatem facit. Sed si aliquis  restitueret quod non accepit, hoc  non esset æquale. Ergo talis restitutio non est iustum quòd fiat.
  
 RESPONDEO dicendum,  quòd quicunque damnificat aliquem,  videtur ei auferre id in quo ipsum  damnificat. Damnum enim dicitur ex eo quod aliquis minus habet  quàm debet habere, secundum  Philosophum in quinto  †{
         Lib. 5. ca. 4. to. 5.        
}  Ethicor. Et  ideo homo tenetur ad restitutionem   eius in quo aliquem damnificauit.  Sed aliquis damnificatur dupliciter. Vno modo, quia aufertur ei id  quod actu habebat: & tale damnum   est semper restituendum secundum   recompensationem æqualis, puta  si aliquis damnificet aliquem diruens   domum eius, tenetur ad tantum  quantum valet domus. Alio modo,  si damnificet aliquem impediendo,  ne adipiscatur quod erat in via habendi. Et tale damnum non oportet recompensare ex æquo, quia minus est habere aliquid in virtute  quàm habere in actu. Qui autem est  in via adipiscendi aliquid, habet illud solum secundum virtutem, vel  potestatem, & ideo si redderetur  ei, vt haberet hoc in actu, restitueretur ei quod est ablatum non  simplum,  sed multiplicatum: quod non est  de necessitate restitutionis, vt dictum †{
         Artic. præcedenti.        
} est. Tenetur tamen aliquam  recompensationem facere secundum conditionem personarum &   negotiorum.
  
 Et per hoc patet responsio ad primum &  secundum. Nam ille qui semen sparsit in agro, nondum habet  messem in actu, sed solum in virtute. Et similiter ille qui habet pecuniam, nondum habet lucrum in actu, sed solum in virtute: &  vtrunque   potest multipliciter impediri.
  
 AD tertium dicendum, quod Deus  nihil requirit ab homine, nisi bonum quod ipse in nobis seminauit.  Et ideo verbum illud vel intelligitur secundum prauam existimationem serui pigri, qui existimauit se  ab alio non accepisse: vel intelligitur quantum ad hoc, quòd Deus requirit à nobis fructus donorum qui  sunt & ab eo &  à nobis: quamuis ipsa  dona à Deo sint sine nobis.

  

 SVMMA ARTICVLI.
  
 PRima conclusio. Qui infert damnum  alteri in re quam actu possidet, tenetur  ad restitutionem æqualis.
  
 Secunda conclusio. Qui infert alteri dannum in re quam non actu possidet, sed est  in via vt habeat illam, non tenetur ad restitutionem æqualis: sed ad recompensationem,  habita ratione personarum conditionis  & negotiorum. Ratio huius est, quia id quod habetur in actu respectu eius quod habetur in  potentia aliquid maius est. Ergo si quis damnificat in eo quod habetur in potentia, non  debet restituere tantum quantum si damnificaret in eo quod habetur in actu: alias non  sufficeret restituere simplum.

  
 COMMENTARIVS.
  
 MEns Diui  Thomæ in hoc articulo est docere, nihil referre commodum accipientis alienum, vt ipse teneatur restituere:  sed attendendum esse ad damnum quod revera intulit in actu siue in spe.
  
   DVbitatur circa secundam conclusionem, & arguitur primo contra illam,  Sufficit ad reparandam omnem iniuriam factam contra iustitiam commutatiuam reddere æquale. At vero si quis redderet quantum   valet res in potentia, habita ratione futuri,  cogeretur dare plusquam æquale. Ergo hoc  non est necessarium. Probatur minor, quia  iustum pretium rei est illud in quo æstimatur in præsenti. Confirmatur, nam si quis occideret infantem seruum vel equuleum, non   tenetur restituere pretium in quo æstimaretur mancipium in ætate virili vel in quo æstimaretur equus perfectus, ergo non oportet  habere rationem futuri.
  
 Arguitur secundo. Sequitur ex secunda  conclusione, quod qui furatus est frumentum  quando  æstimabatur magno pretio, sed erat  seruatum à domino in aliud tempus in quo  fortè accidit, vt minori pretio æstimaretur:  quod ille fur non tenetur restituere triticum in  illo pretio maiori in quo æstimabatur quando ille furatus est, sed sufficit quòd restituat  in illo modico pretio. Consequens videtur  falsum: quia ille damnificauit in eo quòd ille habebat actu, scilicet in tritico quod tunc  æstimabatur in tanto pretio.
  
 Arguitur tertio. Sequitur ex illa conclusione, quòd qui furatus est pecunias negotiatori, teneatur restituere pretium quod ille lucraturus erat cum illis pecunijs ex negotiatione sua. Consequens contendit probare falsum Magister Soto in lib. 4. de Iustitia  & iure. quæst. 6. art. 5. ad 2. & libr. 6. q. 1. art. 3.
  
 SED in oppositum est, primo quidem  vsus agricolarum, qui solent in æstimandis  damnis illatis segetibus quando sunt in herba, solent in quam expectare tempus messis:  & tunc habita ratione messium vicinarum  & similium iudicant faciendam esse restitutionem eius quod minus habet damnificatus, quàm vicinus in similibus terris.
  
 Arguitur secundo. Ipse dominus rei in  qua damnificatus est, paratus erat & volebat expectare pericula quibus res illa erat  exposita: sed qui damnum intulit per iniuriam, destruxit hanc expectationem. Ergo  tenetur totum restituere quod ille habiturus  erat. ¶ Denique si quis Tyrannus vim inferens reipublicæ depopuletur agros, videlicet, vineta oliueta, &c. videtur quòd si iste  non teneatur restituere totum pretium totius fructus agrorum, vehementer pateretur  respublica & deueniret in summam inopiam   & in caritatem magnam annonæ.
  
 Ad hæc duo argumenta postrema respondet  Soto art. 5. vbi supra, quod si damnum datum fuerit à casu & non à proposito, non tenetur damnificator ad restitutionem æqualis: sicut Diuus  Thomas asserit in ipsa conclusione.  At vero si damnum datum fuerit consultò   per iniuriam, & renuente domino, tunc erit  facienda restitutio æqualis eius quod erat in  spe: præsertim quando damnum fuerit graue vt in casu postremi argumenti.
  
 PRO decisione veritatis sit prima conclusio. Quando quis sine culpa in foro  conscientiæ, hoc est omnino inuoluntariè   damnum dedit, non tenebitur ad aliquam  restitutionem in foro conscientiæ. Probatur  primo, ex illa communi regula, si tua culpa  damnum datum est, &c. Ergo requiritur culpa, vt aliquis obligetur restituere tale damnum. ¶ Deinde probatur, quia duplex titulus est vnde oritur obligatio restituendi. Alter est ipsius rei acceptæ: alter iniustæ acceptionis. Sed neuter titulus est vbi nulla est  culpa. Ergo nulla est obligatio restituendi  in foro conscientiæ. Dixerim in foro conscientiæ, quoniam sæpe numero contingit in  foro exteriori, vbi nulla est culpa, quia præsumitur esse, iudicetur aliquis obligatus ad  restitutionem.
  
 Secunda conclusio. Quando quis dedit  damnum alteri voluntariè quidem, non directè sed indirectè  & interpretatiuè, tenetur  ad restitutionem faciendam damni illati: sed  non erit obligandus ad solutionem pretij rigurosi, quo æstimaretur res illa si venditioni exponeretur. Exemplum est in illo qui  per ignorantiam culpabilem occidit puerum   mancipium, vel conculcauit segetes in herba. Probatur ista conclusio, quia in huiusmodi casu oritur obligatio restituendi tantum ex  iniusta acceptione: sed inter iniustas actiones ea minima reputatur, quæ fit per ignorantiam  & negligentiam, ac proinde non est directè voluntaria sed indirectè  & interpretatiuè. Ergo qui taliter damnificauit, sufficit  quòd restituat pretium quidem iustum, sed    minimum. At vero minimum pretium est  quo æstimatur quando vltro exponitur venditioni. In huiusmodi casu procedit primum   argumentum cum sua confirmatione.
  
 Tertia conclusio. Quando quis damnum   dedit alteri voluntariè quidem formaliter,  non tamen per se primò, licet per se secundo:  tenetur ad restitutionem iuxta tenorem secundæ conclusionis Diui Thomæ, hoc est  habita ratione futuri boni expectati. Probatur conclusio, quia ista acceptio iniusta est  directè  & per se voluntaria. Ergo iste per se  obligandus erit ad solutionem iusti pretij,  non quidem minimi quando res vltrò exponitur venditioni, sed ad restitutionem maioris pretij iusti quando scilicet, emptor rogat dominum vt vendat: tunc enim habetur ratio futuri commodi expectati. Diximus  autem acceptionem iniustam esse directè,  & per se secundo, quando aliquis, verbi  gratia, Sciens  & prudens quòd damnificat proximum, nihilominus eligit illud medium videns sequi damnificationem, quia est medium ad finem  per se primò volitum & intentum. Et quia  iste casus est frequens in humanis damnificationibus, ideo in illo maximè verificatur secunda conclusio Diui Thomæ.
  
 Quarta conclusio. Qui voluntariè  & directè  & per se primò intendit dare damnum   alteri, obligabitur ad restitutionem cum summo rigore: ita vt teneatur restituere simpliciter æquale habita ratione absolutè expectati commodi. Ista conclusio verificatur in casu  postremi argumenti pro secunda parte, quando tyrannus depopulatur vineta & oliueta  & messes. Et probatur ista conclusio argumento ibidem facto.
  
 Aduertendi tamen sunt duo modi pro intelligentia præcedentis conclusionis, qui seruari possunt in huiusmodi restitutionibus.  Prior est, si attentis periculis quibus res erat  exposita, & deductis expensis faciendis in  curanda re eo tempore quo infertur damnum, tunc æstimetur res ipsa arbitrio prudentis viri certo quodam pretio, & hic modus iustus est & seruandus in casu tertiæ  conclusioni, si velit ille qui damnum intulit isto  modo restituere: etiam si ipse dominus renuat damnificatus. Secundus modus est quem   significabamus in primo argumento in oppositum, & est iustus modus ex conuentione & condicto vtriusque partis, neque tamen  necessariò seruandus absolutè, si nolit damnificator ita conuenire. At verò in casu quartæ conclusionis, si pars læsa istum modum  eligat, etiam si reclamet damnificatus, seruandus est iste modus. Et ratio huius est æquissima. Etenim æquitate plenum est, vt  qui ex animi nequitia intendit aliquem fraudare expectatione, quam habebat prouentuum & commodorum: ipse cogatur ad restituendum totum commodum quod expectabatur, maximè autem habet verum ista  sententia quando damnificator aperto marte intulit damnum.
  
 Ad argumenta quæ proposita sunt in principio respondendum est quatenus militant  contra tertiam & quartam conclusionem: quanuis faueant primæ  & secundæ conclusioni.  Respondemus ergo ad primum argumentum   cum sua confirmatione, quòd iustum pretium rei non debet iudicari esse illud quo  æstimatur res quando vltro venditur & quærit emptorem. Etenim in casu tertiæ  & quartæ conclusionis dominus rei nulla ratione  quærit emptorem, quapropter pretium iustum non erit illud quo æstimaretur res si  vltro quæreret emptorem.
  
 Quod si quis obijciat, quoniam in casu secundæ conclusionis dominus rei non quærit emptorem, & nihilominus diximus, quod   pretium iustum ad restituendum in illo casu erat illud quo æstimaretur res vltro venditioni exposita, ergo etiam in casu tertiæ  &   quartæ conclusionis erit illa sufficiens restitutio. Respondetur non esse eandem rationem. Negatur enim consequentia. Quoniam   in casu secundæ conclusionis quanuis dominus non erat paratus vendere rem suam, tamen res ipsa exposita est fortuitis periculis  atque fortunis quæ solent contingere vel cum   nulla culpa damnificantis, & tunc nulla est  obligatio restituendi in foro conscientiæ: vel  cum minima culpa quando damnificator  non   est directè  & formaliter voluntarius, sed indirectè  & reductiuè dicitur voluntarius. Et  propterea meritò  &  æquissimè arbitramur  quod in casu secundæ conclusionis satisfiat domino ipsius rei, si restituatur illi minimum  pretium quo res solent valere & quo valent    æstimari quando vltro venduntur, etiam si  ipse dominus non erat venditurus. Cæterum  in casu tertiæ  & quartæ conclusionis vbi iniusta acceptio est completissime voluntaria,  merito condemnamus damnificatorem, vt  restituat cum illo rigore iustum pretium.
  
 Ad secundum respondent aliqui viri docti, quòd in illo casu si fur conuertit in suum  commodum triticum, quod furatus est, verbi  gratia,   vendendo vel comedendo, tunc tenetur restituere pretium illud, quo in præsenti æstimabatur frumentum. Et ratio est, quia tunc  ratione rei alienæ factus est ditior. Cæterum   si fur ipse frumentum combusit aut forte seruauit in aliud tempus, ad quod dominus erat  seruaturus, dicunt quòd tunc satisfacit, si reddat pretium, quo æstimabatur illo tempore  frumentum. Et ratio huius est, quia ipse dominus non est damnificatus re vera: nisi in  illo pretio quo ipse tunc erat venditurus. Sed  profecto quanuis hæc sententia vtcunque  probabilis sit, mihi non placet: sed videtur  aliter dicendum, videlicet, quòd quia obligatio restitutionis statim oritur in illo casu  ex ipso furto: tunc erit positum in voluntate domini vt eligat pretium quo sibi debeat fieri  restitutio. Ita prorsus quòd si velit exigere à   fure non solum pretium quo pro tunc æstimabatur frumentum (hoc enim iustissimum   est secundum primam conclusionem Diui  Thomæ) sed etiam aliquid amplius ad arbitrium boni viri propter commodum quod  expectabatur in futurum, quia ille erat reseruaturus frumentum: erit iustissimum & illud tenetur fur restituere statim, quia in toto isto pretio damnificat dominum rei. Et  confirmatur nostra sententia, quia non videtur æquum vt fur ille sit melioris conditionis, quàm qui per ignorantiam damnificaret dominum rei: iste enim obligatus est  à nobis & ab eis qui habent contrariam sententiam, vt soluat pretium quo pro tunc  æstimaretur res, si venditioni esset exposita:  constat autem quòd in casu secundi argumenti triticum pluris valet de præsenti quàm valiturum erat in futuro tempore, ergo melioris conditionis esset fur quia reseruauit triticum vel combusit, quam ille qui per ignorantiam perdidit.
  
 Ad tertium argumentum respondetur,    quòd eius difficultas examinabitur quæstione 78. Est enim singularis opinio Magistri  Soti contra communem sententiam quæ tenet, quòd ratione lucri cessantis licitum est  aliquid accipere.



  
 ARTICVLVS V.   ¶  Vtrùm oporteat semper restitutionem facere ei, à quo acceptum   est aliquid.
  

 AD Quintum sic proceditur.{
         4. dist. 15. q. 1. art. 5. q. 4. & opus. 67. et opusc. 73. cap. 17. & 18.        
}   Videtur, quod non oporteat semper restitutionem   facere ei, à quo acceptum est aliquid.  Nulli enim debemus nocere. Sed  aliquando esset in nocumentum hominis si redderetur quod ab eo acceptum est, vel etiam in nocumentum aliorum, puta si aliquis redderet gladium depositum furioso. Ergo non semper est restituendum ei,  à quo acceptum est.
  
 ¶ 2 Præterea. Ille qui illicitè aliquid dedit, non meretur illud recuperare. Sed quandoque aliquis illicitè   dat quod alius etiam illicitè accepit,  sicut apparet in dante &  recipiente   aliquid simoniacè. Ergo non semper  restituendum est ei, à quo acceptum est.
  
 ¶ 3 Præterea. Nullus tenetur ad  impossibile. Sed quandoq́ue est impossibile restituere ei, à quo acceptum est, vel quia est mortuus, vel  quia nimis distat, vel quia est ignotus. Ergo non semper facienda est  restitutio ei, à quo acceptum est.
  
 ¶ 4 Præterea. Magis debet homo recompensare ei, à quo maius  beneficium accepit. Sed ab alijs personis homo plus accepit beneficij,  quàm ab illo qui mutuauit vel deposuit, sicut à parentibus. Ergo magis subueniendum est quandoque  alicui personæ alteri, quàm restituendum ei, à quo acceptum est.
  
 ¶ 5 Præterea. Vanum est restituere illud quod ad manum restituentis per restitutionem peruenit. Sed  si prælatus iniustè aliquid ecclesiæ   subtraxit: & ei restituat, ad manus  eius deueniet: quia ipse est rerum  ecclesiæ conseruator. Ergo non debet restituere ecclesiæ  à qua abstulit: & sic non semper restituendum  est ei, à quo est ablatum.
  
 SED  contra est, quod  dicitur  Rom. 13.   Reddite omnibus debita: cui tributum, tributum, cui vectigal, vectigal.
  
 RESPONDEO dicendum,  quod per restitutionem fit reductio ad  æqualitatem commutatiuæ iustitiæ,  quæ  consistit in rerum adæquatione,  sicut dictum †{
         Art. 2. huius quæst. &  quæstio. 58. arti. 10.        
} est. Huiusmodi autem rerum adæquatio fieri non posset nisi ei, qui minus habet quàm  quod suum est, suppleretur quod  deest. Et ad hanc suppletionem faciendam, necesse est vt ei fiat restitutio, à quo acceptum est.
  
 AD primum ergo dicendum, quod   quando res restituenda apparet esse  grauiter nociua ei, cui restitutio facienda est, vel alteri, non ei debet  tunc restitui: quia restitutio ordinatur ad vtilitatem eius, cui restituitur.  Omnia enim quæ possidentur, sub  ratione vtilis cadunt. Nec tamen debet ille qui detinet sic rem alianam,  sibi appropriare, sed vel reseruare,  vt congruo  tempore restituat, vel etiam   alibi tradere tutius conseruandam.
  
 AD secundum dicendum, quod aliquis dupliciter aliquid illicitè dat.  Vno modo, quia ipsa datio est illicita, &  contra legem, sicut patet in eo  qui simoniacè aliquid dedit. Et talis meretur amittere quod dedit:  vnde non debet ei restitutio fieri de  his. Et quia etiam ille qui accepit,  contra legem accepit, non debet sibi  retinere, sed debet in pios vsus conuertere. Alio modo aliquis illicitè   dat, quia propter rem illicitam dat,  licet ipsa datio non sit illicita: sicut  cùm quis dat meretrici propter fornicationem. Vnde & mulier potest  sibi retinere quod ei datum est. Sed  si superfluè aliquid per fraudem vel  dolum extorsisset, tenetur eidem  restituere.
  
 AD tertium dicendum, quod si ille  cui debet fieri restitutio, sit omnino ignotus, debet homo restituere  secundum quod potest, scilicet dando in eleemosynas pro salute ipsius,  siue sit mortuus, siue sit viuus: præmissa tamen diligenti inquisitione  de persona eius, cui est restitutio facienda. Si verò sit mortuus ille, cui  est restitutio facienda, debet restitui hæredi eius, qui computatur quasi  vna persona cum ipso. Si verò ille  sit multum distans, debet sibi transmitti quod ei debetur, & præcipuè   si sit res magni valoris, & possit commode  transmitti. Alioquin debet in  aliquo loco tuto deponi, vt pro eo  conseruetur, & domino significari.
  
 AD quartum dicendum, quod aliquis de hoc quod est sibi proprium,  debet magis satisfacere parentibus  vel his à quibus accepit maiora beneficia. Non autem debet aliquis    recompensare benefactori de alieno. Quod contingeret, si quod debet vni, alteri restitueret: nisi fortè   in casu extremæ necessitatis, in quo  posset, & deberet aliquis, etiam auferre aliena, vt patri subueniret.
  
 AD quintum dicendum, quod prælatus potest rem ecclesiæ surripere  tripliciter. Vno modo, si rem ecclesiæ non sibi deputatam, sed alteri,  sibi vsurparet, puta si episcopus vsurparet sibi rem capituli. Et tunc planum est quòd debet restituere, ponendo in manus eorum, ad quos de  iure pertinet. Alio modo, si rem Ecclesiæ suæ custodiæ  deputatam in alterius dominium transferat, puta  consanguinei vel amici. Et tunc debet restituere Ecclesiæ, & sub sua  cura habere, vt ad successorem perueniat. Tertio modo potest prælatus surripere rem Ecclesiæ solo animo, dum, scilicet, incipit habere animum possidendi eam vt suam, &   non nomine Ecclesiæ: & tunc debet restituere, talem animum deponendo.

  

 SVMMA ARTICVLI.
  
 COnclusio est affirmatiua. Ratio est,  quia per restitutionem fit rectitudo secundum æqualitatem iustitiæ commutatiuæ, quæ consistit in adæquatione quadam  ipsarum rerum: sed ista adæquatio fieri non   potest nisi restituatur eidem qui minus habet, quam oporteat eum habere: ergo eidem  facienda est restitutio à quo aliquid acceptum est.

  
 COMMENTARIVS.
  
 HActenus Diuus  Thomas definiuit quæ pertinebant ad substantiam restitutionis  ipsius: nunc autem in hoc articulo &  sequentibus agit de circunstantijs restitutionis: & in  hoc quinto articulo agit de circunstantia,  cui scilicet facienda est restitutio. Et quamuis    conclusio Diui  Thomæ habeat formam vniuersalis in eo quod dicit semper: tamen intelligenda  est per se loquendo & quantum est ex natura rei, si absolute consideretur ipsa iniusta acceptio, vel detentio quod idem est. Nihilominus possunt interuenire quædam accidentia  & circunstantiæ propter quas non possit  eidem fieri restitutio à quo aliquid acceptum   est: & de istis agit Diuus  Thomas in solutionibus  ad argumenta. Sed antequam ad argumentorum explicationem perueniamus, oportet  aduertere quasdam intelligentias  & moderationes ipsius conclusionis. Prima intelligentia & moderatio est, quod  Diuus  Thomas dicit quod semper fieri debet restitutionem eidem  à quo aliquid acceptum est, intelligendum est si ille sit  verus dominus: quoniam qui furatur à latrone non debet restituere latroni, sed vero domino. Et secundum hanc intelligentiam procedit  ratio articuli, alias minimè. Si enim latroni  fieret restitutio, latro haberet plusquam oporteret eum habere & verus dominus haberet minus: ergo talis operatio non est vera restitutio. Notandum tamen est, quod si qui accepit dubitat an ille à quo accepit furatus fuerit rem illam vel non, tunc tenetur eidem restituere. Ratio est, quoniam in re dubia melior est conditio possidentis. Itaque debet esse  homo certus quod ille à quo accepit detinebat  rem illam iniustè  & iniquè. Secunda limitatio est, quando ille qui accepit à latrone incurrit magnum detrimentum si restituat vero domino & non latroni: & hoc maximè   habet verum quando ille qui accepit, bona  fide accepit. Ratio huius est, quia nemo tenetur cum dispendio &  detrimento proprio  rebus alienis consulere, præsertim quando  ipse qui accepit non habuit culpam iniustæ   acceptionis. Diximus quando non habuit  culpam: quoniam si quis sciens & prudens, quod   ille à quo accipit furatus est rem illam, eam  accipit, iam quasi consors furti tenebitur cum   aliquo detrimento vero domino restituere:  quantum vero detrimenti teneatur pati relinquitur arbitrio boni viri: non enim tenebitur restituere cum periculo vitæ aut percussionis, aut famæ, neque cum periculo notabili bonorum suorum: sed attendenda est  quantitas furti: si enim fuerit res magni momenti tenebitur etiam ille qui cum mala fide    accepit à latrone, pati aliquod detrimentum   bonorum suorum, vt res illa restituatur vero domino: non tamen tenebitur tantum detrimenti pati quantum ille qui primo furatus est. Et ratio est, quoniam qui accepit vel  emit rem ab ipso latrone, accepit eam iam  periclitantem & sine spe redeundi ad verum  dominum: quapropter si eam reddat eidem  latroni, non obligabitur vt cum maximo detrimento suo teneatur illam reddere vero domino. Si autem absque suo detrimento potuit illam rem reddere vel seruare vero domino tenebitur ad restitutionem in integrum: quoniam rem alienam constituit in  manibus ipsius latronis.
  
 Tertia moderatio est, quando ille qui accepit rem illam reddit alicui tertio de quo  certus est quòd reddet vero domino. Verbi  gratia,   qui furatus est rem alienam ab aliquo patri  familias potest eam reddere vxori vel filio  vel maximo amico, de quibus certus est quod   reddent vero domino, vel expendent in vtilitatem ipsius secundum voluntatem eius saltim interpretatiuam. Sed obseruandum est  hic, quod qui isto modo restituit per tertiam personam, debet procurare vt verus dominus  non possit alias petere rem illam à latrone,  & vt latro non putet se teneri iam ad restitutionem. Hoc autem conuenienter fiet, si possibile est per admonitionem vtriusque. Sed est  vnicum argumentum contra conclusionem   sic explicatam &  moderatam. Quoniam in  cap. in literis. de restitut spoliat. & etiam in  l. bona fi de. ff. depositi. dicitur quòd prædo  spoliatus, est ante omnia restituendus secundum ordinem iuris, sed leges iustæ  obligant   in foro conscientiæ: ergo ille qui accepit rem  à latrone, tenebitur in foro conscientiæ  eidem   restituere, vt ipse adimpleat suam obligationem & restituere possit vero domino. Respondetur, quod huiusmodi leges non transferunt dominium neque conferunt ius ipsi  prædoni vt sibi fiat restitutio: sed sunt quasi  pœnales in odium eius qui propria autoritate accepit rem ab ipso latrone, & propria  autoritate vult rem illam proprio domino  reddere quando causa educta est iam ad iudicium: tunc enim ordo iuris merito postulat, vt per manus iudicis fiat ista restitutio.  Cæterum vniuersaliter verum erit in foro    conscientiæ, quòd si quis restituat rem vero  domino etiam si imprudenter faciat quando   res deducta est vel deducenda creditor ad iudicium: non tenebitur in foro conscientiæ   amplius aliquid restituere prædoni. ¶ Iam  vero in solutionibus ad argumenta Diuus Thomas ponit quasdam alias limitationes conclusionis articuli.
  
 Sit igitur conclusio in solutione ad primum.  Quando restitutio nociua est ei cui debet  fieri vel tertiæ personæ: non est facienda tunc.  Ratio est, quia restitutio ordinatur ad vtilitatem eius cui facienda est: ergo si fuerit nociua destruitur omnino finis restitutionis, ac  proinde non est facienda tunc. Sed aduertit  Diuus  Thomas  quod tunc debitor debet seruare rem illam reddendam opportuno tempore, vel deponere illam apud tertiam personam, vt commodius seruetur & reddatur.
  
 DVbitatur primo, circa istam conclusionem. An sit peccatum in tali casu reddere vero domino suum debitum. ¶ Arguitur primo pro parte negatiua. Ipse dominus in eo quod vere dominus est, ius habet ad petendam rem suam: ergo debitor facit illi iniuriam  non reddendo saltim cum petit, alias esset quasi bellum iustum  ex vtraque parte. ¶ Arguitur secundo. Ipse debitor non est tutor vel custos creditoris, sed  solum est debitor: ergo ad illum non pertinet nisi vt faciat officium debitoris: ipse autem creditor prouideat sibi an sit commodum sibi tunc recipere debitum an non.
  
 SED in oppositum est. Primo quod dicitur  Eccles. 17. "Vnicuique mandauit Dominus de proximo suo." Et Prouerb. 24. "Erue eos qui ducuntur ad mortem," ergo cum ipse debitor retinendo pro tunc debitum, custodiat creditorem   vel à damno spirituali peccati, vel à temporali maiori quam carentia debiti, aut etiam  tertiam   personam eripiat vel custodiat ab huiusmodi  malis: non tenebitur pro tunc restituere.
  
 Arguitur secundo ratione Diui  Thomæ in solutione ad primum. Et confirmatur, quia quamuis restitutio secundum specificam rationem  iustitiæ commutatiuæ non respiciat nisi æqualitatem rei ad rem, tamen quia debet esse  actus virtutis: oportet vt fiat vbi & quando  secundum rectam rationem expedierit. At  vero pro tunc non expedit, imo vero nocet,  ergo non est facienda pro tunc.
  
   Arguitur tertiò. Quoniam etsi verus dominus habeat ius ad suum depositum vel  ad quoduis aliud debitum: tamen non habet  ius vt pro tunc exigat debitum ab altero.  Nemo enim habet ius ad id quod non est  secundùm rectam rationem: cum igitur non   sit secundùm rectam rationem tunc accipere non est illi facienda restitutio.
  
 PRO decisione huius difficultatis sit prima conclusio. Quando debitor nullum   incurrit detrimentum ex retentione debiti:  & alias sequitur graue detrimentum siue spirituale siue temporale ex illius solutione debiti: erit peccatum tunc reddere debitum,  maxime si creditor non vrgeat neque instet.  Istam conclusionem probant argumenta  facta pro secunda parte, & hanc videtur Diuus   Thomas voluisse statuere in solutione ad primum: neque enim distinxit de damno spirituali vel corporali, sed communiter dixit  quando fuerit grauiter nociua restitutio.
  
 Secunda conclusio. Non est peccatum  reddere debitum domino petenti: etiam si  ex solutione debiti sequatur graue damnum   spirituale vel corporale petenti vel tertiæ   priuatæ personæ, quando ex retentione debiti sequitur graue damnum ipsi debitori.  Verbi  gratia, si latro comminetur mihi mortem nisi  reddam ei gladium alienum quod emi ab  illo, possum illi reddere licitè, vt iam diximus: ergo multo magis quando ipse verus  dominus exigit rem suam ita vt nisi reddidero notabile periculum incurram ego. Ratio huius conclusionis est, quia in tali casu  damnum illud quod sequitur non est mihi  voluntarium expressè  neque interpretatiue. Expressè  quidem patet, non enim intendo damnum alterius. Interpretatiuè vero probatur,  quia interpretatiuur  voluntarium dicitur & est,  quando aliquis tenetur aliquod malum impedire &  non impedit: at vero pro tunc ego non   obligor succurrere proximo cum tanto periculo meo vt diffiniuimus supra. q. 26. art. 4.   ergo non est illud damnum pro tunc mihi interpretatiuè  voluntarium. Probatur & explicatur secundò bono exemplo. Nemo tenetur succurrere hosti periclitanti, si prudenter   existimat quod erutus ab illa necessitate occidet illum vel aliquod magnum  damnum inferet,  ergo simile est in nostro casu. Diximus autem    in conclusione vel alterius priuatæ personæ:  quoniam si fuerit persona publica cuius vita & salus est reipublicæ maximè necessaria, tenebitur ipse debitor pati detrimentum   illud propter illius personæ salutem.
  
 Tertia conclusio. Quando ex debiti retentione nullum detrimentum incurrit debitor, etiam si creditor vrgeat: erit peccatum  reddere debitum, si malum quod sequitur ex  debiti solutione est corporale etiam ipsius petentis. Non autem erit peccatum si illud damnum   quod sequitur fuerit spirituale ipsius petentis. Ista conclusio  quantum ad vtranque partem,  probatur soluendo obiectionem quæ statim  se offert. Etenim damnum spirituale multo  maius est quam corporale: quomodo ergo si  tenetur debitor non reddere debitum quando  sequitur malum corporale petenti, dicimus quod   non tenetur non reddere quando sequitur malum spirituale? Respondetur ergo, quod non est  eadem ratio sed est differentia maxima, quoniam retentio debiti pro tunc medium est ex natura sua ordinatum  & efficax vt proximus non   incurrat malum illud corporale: at vero vt non   incurrat damnum spirituale non est medium  ordinatum  neque efficax: etenim medium  ordinatum est correctio fraterna. Deinde etiamsi denegatur debitum, iam ipse proximus peccauit  in corde suo, & fortassis peccabit magis ex  non redditione debiti propter maiorem appetitum ex priuatione. ¶ Est & alia optima differentia, videlicet, quod  bonorum corporis, scilicet, vitæ  & salutis homo non est dominus: &   propterea cum illa periclitantur tenetur quisque   impedire etiam impugnante ipso domino. At  vero ipsarum  actionum  spiritualium homo dominus est, quapropter nemo potest cogere hominem  quando vult peccare nulla interueniente iniuria tertiæ personæ: nisi forte sit iudex  aut prælatus ad cuius officium pertineat impedire per aliqua media determinata. Est  exemplum huius quod dicimus. Si Petrus velit se ipsum vel alium occidere aut percutere,  possum ego imo tenebor, si absque meo detrimento id possum facere, ligare illum, &   in vincula si opus fuerit conijcere: at vero si  pergit fornicari, non est mihi licitum ligare illum aut aliquam vim facere ne pergat  ad fornicandum: sed solummodo possum  vti correctione fraterna.
  
   Ex dictis sequitur, quod si detrimentum quod  sequitur ipsi creditori fuerit rei familiaris:  tunc scienti & volenti detrimentum, licitum  est mihi & debeo soluere debitum ipsi petenti. Ratio est, quia ille est dominus rei familiaris & potest pati detrimentum.
  
 Quarta conclusio sit, in eodem casu præcedentis  conclusionis. Si damnum quod sequitur redundat in tertiam personam siue sit corporale siue sit spirituale, peccatum erit reddere debitum. Prima pars patet ex præcedenti conclusione & ratione ipsius. Secunda vero pars probatur, videlicet quando damnum   spirituale sequitur tertiæ personæ. Verbi  gratia, si petat debitum ad solicitandam mulierem non paratam. Probatur ex illo testimonio Ecclesiasti. 17.  Vnicuique mandauit Dominus de  proximo suo, sed in illo euentu ego possum  absque detrimento meo euitare scandalum  proximo: ergo debeo euitare retinendo debitum, siquidem ex hoc efficaciter impeditur  scandalum. Neque valet obiectio ex præcedenti conclusione, vbi diximus quod quando  ipse creditor petit debitum ad fornicandum   vbi incurrit damnum spirituale: non possum  illi denegare, ergo eadem est ratio quando  tertia persona incurrit damnum spirituale.  Respondetur  quod est maxima differentia, quoniam ipse creditor petens debitum ad fornicandum, iam fornicatus est in corde suo: at vero tertia persona innocens scandalizanda  nondum peccauit: quapropter retentio debiti est medium efficax ad impediendum  damnum spirituale illius tertiæ personæ, non   autem est efficax ad impediendum damnum spirituale ipsius creditoris.
  
 AD argumenta vtriusque difficultatis  facile potest patere responsio ex supradictis, præterquam ad primum argumentum   pro parte negatiua positum. ¶ Pro cuius solutione notandum est, quod dupliciter potest  dici quis habere ius ad aliquid petendum:  vno modo secundùm rationem iustitiæ, materialiter &  quantum ad substantiam actus: altero modo formaliter secundùm rationem iustitiæ, prout est virtus requirens circunstantias virtutis. Dicimus ergo, quod quando creditor petit debitum suum semper habet ius  ad petendum priori modo: & si debitor soluit semper facit opus iustitiæ quantum ad    substantiam actus saltim, etiam si aliàs peccet. At vero quando creditor petit debitum  deficientibus circunstantijs illis, de quibus  diximus in supradictis conclusionibus, excusatur ipse debitor sufficienter propter rationes quas diximus.
  
 DVbitatur secundò, Vtrùm quando in  prædictis casibus est peccatum reddere debitum, sit peccatum contra charitatem  tantum, an vero sit etiam contra iustitiam?  quod quidem multum refert Theologo dignoscere, quoniam si tantùm est peccatum  contra charitatem, non obligabit ad restitutionem. Si autem fuerit etiam contra iustitiam, tenebitur peccans restituere totum damnum consequutum ex redditione debiti.
  
 Ante omnia supponamus, quòd quando   damnum consequutum ex redditione debiti fuerit tantum contra charitatem, ipsa etiam   redditio debiti erit tantum contra charitatem. Sed tota difficultas est quando damnum   consequutum fuerit contra iustitiam, an tunc  ipsa redditio debiti sit etiam semper contra  iustitiam? ¶ Arguitur primo pro parte negatiua. Ex differentia quæ inuenitur inter personam priuatam & personam publicam, ad  cuius officium pertinet gubarnare rempublicam, innocentes defendere & alia huiusmodi. Etenim huiusmodi persona peccat  contra iustitiam, si sciens & prudens non euitet periculum quod instat ciuibus: at vero persona particularis non tenetur ex iustitia obuenire huiusmodi periculis sicut nec iam periclitantem defendere. At vero debitor siue  depositarius persona particularis est: ergo  non peccat contra iustitiam si reddat debitum  siue depositum nihil curans de damno proximi quod postea consequetur. Et confirmatur. Si me præsente Petrus inuadat Ioannem,  & ego sim potens absque meo detrimento eripere Ioannem, nihilominus non pecco contra iustitiam si nolim eripere: sed solum contra charitatem, ergo debitor qui non tenetur  ex iustitia defendere proximum, non peccat  nisi contra charitatem reddendo debitum.  Ipsa enim redditio debiti secundum se bona  est neque ordinatur à reddente ad damnificandum proximum, sed solum erit mala &   peccatum ex illa circunstantia quam ipse  debitor non tenetur ex iustitia euitare.
  
   Arguitur secundò. Si creditor in eodem  casu dubij petat à debitore debitum coram  iudice, & iudex ferat sententiam vt reddat  statim debitum, ipse debitor non peccabit  si statim reddat obediendo iudici: ergo neque etiam peccaret contra iustitiam saltim, si  ante sententiam iudicis redderet. Probatur  consequentia. Quia si antea erat peccatum  contra iustitiam, non potuit per sententiam  iudicis excusari debitor à peccato.
  
 Arguitur tertiò. Si debitor vel depositarius in eodem casu fuisset homicidij causa  reddendo gladium aut debitum, sequitur  quòd si etiam ipse aliquod detrimentum pateretur ex retentione debiti: non posset reddere debitum absque peccato contra iustitiam, quod est contra definita in dubio præcedenti. Probatur sequela, quia si ipsa redditio debiti vel depositi in illo casu est causa  homicidij: non poterit fieri licita propter  detrimentum quod aliàs incurreret ipse debitor si retineat debitum.
  
 PRO decisione veritatis sit vnica conclusio. Redditio debiti in casu nostri  dubij peccatum est contra iustitiam, & per  consequens qui reddit debitum tenebitur ad  restitutionem totius damni consequuti. Ista  conclusio euidenter sequitur ex quadam falsa sententia Caietani in summa in verbo, restitutio. Vbi tenet, quod quando quis absque  detrimento suo potest defendere proximum   & non defendit, peccat contra iustitiam, &   tenetur restituere, ergo multo magis in nostro casu, vbi debitor dat instrumentum vel  exercet actionem vnde sequitur damnum. Videtur etiam sequi ex alia sententia eiusdem  Caiet.  infra. q. 169. art. 2. ad 4. dub. 2. vbi asserit, quod   vendentes arma gerentibus bellum iniustum   contra ecclesiasticos, homicidæ sunt & sacrilegi: ergo etiam in nostro casu reddens gladium apud se depositum ei qui vult proximum occidere, erit etiam ipse homicida: & nihilominus aliqualis est differentia inter vendentes arma & reddentes depositum siue debitum in prædicto casu. Quoniam sic vendentes non possunt cogi vt vendant, isti vero possunt cogi à iudice vt reddant, quapropter illi sunt magis voluntarij respectu damni consequuti quam reddentes depositum aut  debitum. ¶ Deinde probatur conclusio ex    vulgari regula in cap. fin. de iniurijs & damno dato. si tua culpa damnum datum est,  aut iniuria irrogata, aut irrogantibus opem  fortasse tulisti: Iure te super his satisfacere  oportet. Sed debitor in casu proposito fert  opem homicidæ reddendo gladium vel pecunias, ergo tenebitur restituere. Idem colligitur ex. l. si pignore. §. ferramenta. ff. de furtis. vbi habetur quòd qui ferramenta sciens  & prudens accommodauerit ad defringendum ostium vel armarium, etiamsi nullum  consilium dederit ad furtum faciendum: tenetur ad restitutionem furti. Præterea probatur conclusio. Debitor qui reddit debitum   in casu nostræ conclusionis, in foro exteriori si accusetur, condemnabitur & obligabitur ad restitutionem damni: sed sententia iudicis quæ non fundatur in falsa præsumptione non obligat de nouo ad restitutionem  ad quam antea non tenebatur ipse reus: ergo in foro conscientiæ tenebatur ipse reus  restituere. Denique si debitor vel depositarius in eodem casu reddat gladium amenti  furioso qui alium parat occidere, procul dubio esset reus illius homicidij & teneretur  ad restitutionem: ergo etiam si reddat gladium homini quidem mentis compoti sed  irato & parato occidere proximum, erit reus  homicidij. Probatur consequentia, quoniam   non minus concurrit cum isto quam cum  ipso amente, quanuis ille qui non est amens  adijciat suum voluntarium. Hoc enim non  diminuit meum voluntarium neque meum   concursum moralem.
  
 AD argumenta in oppositum respondetur ad primum &  confirmationem,  quòd aliud est non defendere proximum,  aliud offendere apponendo aliquam  actionem   vel instrumentum vnde noceatur proximus.
  
 Ad secundum respondetur, quòd in illo  casu tenetur ipse debitor admonere iudicem de periculo quod timetur contra proximum, &  tunc si nihilominus cogatur reddere gladium vel depositum ipse excusatur à culpa.
  
 Ad vltimum argumentum respondetur, quòd in illo casu debitor non est voluntarius respectu damni quod sequitur: quia  non tenetur pro tunc retinere depositum  cum tanto suo periculo.
  
   Deinceps in solutione ad secundum ponit Diuus  Thomas duas conclusiones. Prima est,  quando datio est illicita & contra legem is qui  accepit tenetur restituere, non ei qui dedit: sed  in pios vsus debet conuertere. Ponit exemplum   in datione pretij simoniaca ex vtraque parte.
  
 Secunda conclusio est. Quando ipsa datio non est illicita sed est propter rem illicitam: nihil est restituendum, nisi superfluè aliquid accipiatur ad fraudem & dolum. Ponit exemplum in pretio quod datur meretrici pro illicito vsu corporis.
  
 PRO intelligentia huius doctrinæ  notandum est primò, quòd Diuus Thomas  vocat hic dationem illicitam eam quæ ab  intrinseco illicita est, vocat vero dationem  licitam eam quæ non habet ex proprio obiecto & materia aliquam culpam: quanuis  habeat illam ab extrinseco ex fine vel alia circunstantia fiat illicita. ¶ Nota secundo, quod datio quæ est illicita in seipsa & intrinsecè, potest esse illicita ex parte vtriusque, scilicet,  dantis & accipientis: vt contingit in datione  pretij simoniaca & conuentione. Aliquando   vero potest fieri illicita tantum ex altera parte scilicet recipientis. Verbi  gratia, si Petrus det pretium Ioanni ne committat aliquod flagitium   tunc recipiens peccat. ¶ Denique nota, quòd  datio illicita ex vtraque parte dupliciter potest contingere. Vno modo quod sit illicita ratione materiæ quæ  non est pretio æstimabilis, vt patet in exemplo posito simoniacæ  conuentionis  & dationis. Altera vero est illicita  ex eo tantum quod est contra legem, quanuis materia sit pretio æstimabilis. Verbi  gratia, cum  Petrus dat Ioanni pretium vt interficiat hominem. De his omnibus dicendum est per  singula, præterquam  quod tractationem de simonia remittimus in quæstionem centesimam.
  
 DVbitatur tertiò in ordine huius articuli. Vtrùm quando datio est illicita in  seipsa ex parte vtriusque, & nihilominus datio est pro re quæ pretio æstimari potest, est  tamen contra legem & iniuriam &  detrimentum alterius, vt cum datur iudici pretium pro  iniqua sententia, vel testi pro falso testimonio: teneatur recipiens ad restitutionem pretij? nam de damno dato alteri parti non est  dubitandi ratio. ¶ Arguitur primo pro parte affirmatiua. Qui accipit pretium pro beneficio ecclesiastico per conuentionem  simoniacam tenetur illud restituere & eidem qui  dedit, vt habetur probabilis opinio, ergo  etiam in casu nostri dubij tenebitur recipiens  pretium eidem cui dedit restituere.
  
 Arguitur secundo. Qui dedit pretium in  casu nostro, per talem conuentionem  non abdicauit à se dominium  neque transtulit in alterum   qui accepit pretium, ergo qui accepit tenetur  restituere. Probatur antecedens, quoniam per  contractum & conuentionem iure irritam  non transfertur dominium, sed illa conuentio quæ est ex parte vtriusque illicita est, etiam  iure ipso irrita & nulla est, vt patet in. l. iuris  gentium. §. si hoc maleficium. ff. de pactis. & in. l.  generaliter. ff. de verbor. obligat. & in. c. non   sane. 14. q. 5. quod desumitur ex August. in  epist. 54. quæ est ad Macedonium.
  
 Arguitur tertiò. Si quis recipiat pretium  pro re quam tenetur ex iustitia facere, verbi  gratia,   iudex pro iusta sententia pronuntianda, tenetur restituere illud pretium: ergo multo  magis tenetur restituere qui accipit pretium   pro iniusta sententia. Inquit enim Diuus  Augustus   vbi supra, quod iniquius accipitur pretium pro  iniqua sententia, quam pro iusta.
  
 Sed pro altera parte arguitur. Non tenetur iure naturæ qui accipit pretium per huiusmodi conuentionem ex vtraque parte illicitam ad aliquam restitutionem, sed ius positiuum tam ciuile quam canonicum damnans huiusmodi conuentiones, solum denegat actionem petendi & repetendi pretium in  iudicio, & non facit inhabilem eum qui recipit, ad recipiendum dominium pretij, vt  patet consideranti leges pro contraria parte, ergo. Maior patet. Quoniam industria ipsa  & labor quem impendit is qui accipit pretium per huiusmodi conuentionem in vtilitatem illius qui dat pretium, profecto est  pretio æstimabilis: at vero ex conuentione  vtriusque partis fit pretium  iustum: ergo non tenetur qui recipit illud iure naturæ restituere.
  
 Arguitur secundò  &  confirmatur. Quoniam ex opposita sententia sequitur quod faber qui  fabricat vel acuit gladium ex pacto alterius  qui vult occidere hominem: teneatur ad restitutionem pretij pro suo labore. Item miles qui  conductus est stipendio ad bellum iniquum teneatur ad restitutionem stipendij.    Item qui vendidit  venenum sciens in malum vsum  vendi teneretur ad restitutionem pretij pro veneno accepti, quæ omnia falsa reputamus.
  
 Denique arguitur tertio. Si restitutio esset facienda in casu proposito, maxime illi  qui dedit pretium. Consequens est falsum, ergo nulli facienda est restitutio. Sequela probatur à sufficienti diuisione, quoniam non est  facienda pauperibus. Nam pauperes substituuntur loco veri domini quando ipse dominus non comparet: sed in casu nostro verus  dominus comparet, ergo. Deinde non est facienda restitutio illi in cuius iniuriam facta  est iniqua conuentio, quoniam illi fit satis si restituatur totum damnum illatum, reliquum   est ergo, quòd maxime sit facienda ei qui  dedit. Hoc autem esse falsum probatur, is qui  dedit pretium pro re quæ pretio æstimari  poterat, voluntariè abdicauit à se dominium   ex pacto & conuentione vtriusque partis,  ergo illi non est facienda restitutio.
  
 In hoc dubio definiendo, Doctores variè sentiunt. Prima sententia est affirmatiua,  sed inter affirmantes est maxima dissensio  cui facienda restitutio sit. Caiet. in summa,  in verbo restitutio. cap. 4. inquit, faciendam  esse restitutionem ei in cuius iniuriam fit iniqua conuentio, aut certe Christo vniuersorum hæredi, idest, pauperibus. ¶ Secunda  sententia est, faciendam esse restitutionem ei  qui dedit vel pauperibus indifferenter ad libitum recipientis. Hanc videtur sequi Syluest. in verbo restitutio. 2. §. 1. & verbo restitutio. 4. §. 1. & Adria. in 4. in materia de restitutione, in speciali quæstione de hac re.  ¶ Alij dicunt, faciendam esse ei qui dedit.  Hanc sequitur Soto lib. 4. de iustitia & iure,  art. 1. ad 2. col. 4. & 5. ¶ Alij vero aiunt faciendam esse restitutionem pauperibus si maleficium iam perpetratum est pro quo datum   fuerat pretium, si autem nondum fuerit admissum, facienda est restitutio ei qui dedit.  Sic opinatur Medina Compluten. in C. de  restitutione. in tract. de restituendis rebus,  quæst. 2. dub. 2.
  
 Secunda sententia principalis est in altero extremo, nullam faciendam esse restitutionem si recipiens pretium perpetrauit delictum pro quo datum est. Hanc sententiam   videtur sequi Syluest. in verb. eleemosyna,    quæst. 4. & summa Angelica in verbo concussio. & verbo restitutio. 1. & Nauar. in manuali, cap. 17. à num. 33.
  
 Tertia sententia est quæ videtur esse media inter has sententias, quòd quando res pro  qua datur & accipitur pretium non est æstimabilis pecunia: tunc pauperibus restitutio  facienda est. Et inter res non æstimabiles  pecunia connumerat hæc opinio iniustam  sententiam iudicis. Quando vero res pecunia æstimabilis est & requiritur labor corporis aut vsus illius, tunc non obligat ad restitutionem ei qui dedit. Sic opinatur Couar. in relect. reg. peccatum in. 2. par. §. 2. nu. 7.
  
 PRO decisione veritatis sit prima conclusio. Si consideremus solum naturæ ius,  nulla ex huiusmodi conuentione obligatio  oritur ad restituendum. Hæc conclusio iudicio meo demonstratur argumentis factis  pro parte negatiua. Tota igitur difficultas  est si consideremus ius positiuum. Pro quo  sit secunda conclusio. Iure positiuo saltim  denegatur actio & repetitio in foro exteriori ei qui dedit pretium pro maleficio perpetrando. Hæc conclusio satis probatur legibus  citatis pro parte affirmatiua, & habetur etiam   in. l. 3. & 4. & in. l. si ob turpem. ff. de conditionibus ob turpem causam. & in. l. 2. C. eod.  tit. & in regula, In pari delicto & causa melior est conditio possidentis de regulis iuris  in. 6. Decret. & in. l. Regni. 53. tit. 14. part. 5.   quibus in locis statutum est quod in pari turpitudinis gradu, vt contingit in casu nostro,  deneganda est actio ei qui dedit pretium.  In hac conclusione nulla est controuersia  inter ipsos doctores.
  
 Tertia conclusio. Probabilis est sententia communior quæ tenet restitutionem esse faciendam in casu proposito, &  consequenter verosimilior est sententia quæ asserit faciendam   esse ei qui dedit pretium. Istam  conclusionem  competenter probant argumenta facta pro parte affirmatiua & autoritas autorum sic opinantium.
  
 Quarta conclusio. Nihilominus nobis  multo probabilior & verosimilior est sententia quæ negat obligationem restituendi etiam  iure positiuo. Hæc conclusio probatur ante  omnia argumentis factis pro parte negatiua. Deinde probatur reprobando  aliorum sententias. Et principio quidem tanta differentia    eorum qui asserunt faciendam esse restitutionem, super hoc cui facienda sit, magnum   est argumentum nullam faciendam esse necessario restitutionem. Deinde inter istos  autores quidam dicunt restitutionem faciendam esse aut ei qui dedit, aut pauperibus: quidam vero aut ei qui dedit, aut ei in cuius iniuriam facta est conuentio. Contra hos autores optimum est argumentum. Etenim  videntur sibi contrariari. Nam restitutio facienda est vero domino, nisi forte propter  crimen puniatur & priuetur: at vero iuxta  sententiam horum Doctorum necessario  dicendum est, quòd is qui dedit, est verus  dominus pretij dati, & quod non est lege  spoliatus: ergo illi solum necessario facienda esset restitutio. Maior manifesta est ex  definitione restitutionis. Minor autem probatur quantum ad priorem partem. Nam  iuxta horum autorum sententiam: idcirco  restitutio facienda est in præsenti casu: quia  per talem conuenientiam iniquam ex vtraque parte non transfertur dominium, eo quod   iure positiuo irrita est: ergo consequenter debent dicere quòd mansit dominium apud  eum qui dedit. Rursus probatur minor quantum ad alteram partem, scilicet, quòd ipse  non sit spoliatus. Quoniam isti autores asserunt quòd potest fieri restitutio, ergo non  est aliqua lex quæ faciat ipsum inhabilem  ad recipiendum pretium datum, & per consequens sibi contrariantur. Denique vltimò   probatur conclusio. Quidam istorum doctorum numerant sententiam iudicis iniustam inter res quæ pecunia æstimari non  possunt: at vero hoc falsum est, non enim  sententia iniusta est aliqua res spiritualis  quæ pretio æstimari non potest, quin potius est actio quædam libera in vtilitatem  eius qui dat pretium & in periculum eius  qui profert iniquam sententiam: ergo hac  ratione poterit inter illos fieri pactum de  pretio iusto secundum se inter ipsos pactum  facientes, quanuis sit iniustum pactum ex  fine ad damnificandum aliquem tertium.  Propterea vterque tenetur ad restitutionem   illam in integrum faciendam. Valebit igitur huiusmodi contractus, vt pretio dato  obligetur aliquis ad faciendam iniuriam  proximo, ita vt si fecerit adquirat dominium    pretij dati neque teneatur ad illius restitutionem, sed maneat obligatus ad restitutionem damni contra proximum.
  
 Ad argumenta pro parte affirmatiua respondetur ad primum negando consequentiam. Quoniam pro simoniaca conuenne sunt iam leges ecclesiasticæ. At vero  leges quæ reprobant conuentiones prædictas non faciunt inhabilem recipientem  pretium neque impediunt dominij translationem quando res ipsa pecunia æstimabilis est. Et per hoc patet ad secundum. Ad  tertium vero argumentum dicemus in sequentibus.
  
 DVbitatur quartò circa dationem illicitam ex altera parte, scilicet ex parte  recipientis. Vbi si propriè loquamur, potius dicemus quòd receptio est iniusta non  vero ipsa datio. Quærimus ergo, Vtrum pretium quod recipit aliquis iniustè teneatur  restituere ante omnem iudicis sententiam.  Verbi  gratia, si datur pretium sicario ne occidat hominem & iudici ne proferat iniquam sententiam, sed potius iustam & scholari vt det  suffragium digniori?
  
 Arguitur primo pro parte negatiua. Quando datio & acceptio est iniusta ex vtraque  parte, diximus esse probabilius quòd accipiens pretium non tenetur ad restitutionem:  ergo neque quando est iniusta ex parte recipientis. Probatur consequentia. Nam quòd  vterque peccet non excusat alterum à restitutione, ergo si cum vterque iniquè agit non   tenetur recipiens restituere, non etiam tenetur cum ipse solus iniquè agit.
  
 Arguitur secundò. Sit iudex iam paratus  & certus ferre iniustam sententiam vel etiam   sicarius qui statuerit occidere hominem: sit  etiam homo qui precibus & pretio vtrunque   auertat ab iniquitate exercenda. Tunc sic arguitur. Quanuis illi iniqui teneantur cessare  præcepto iustitiæ ab huiusmodi iniquitatibus, tamen in casu proposito reuera non cessant nisi in gratiam eius qui pretium dat: ergo pro illa actione vel potius cessatione ab  iniquitate poterunt recipere pretium, siquidem pretio æstimabilis est.
  
 Arguitur tertiò  & probatur, quòd non sit  possibile quod acceptio sit iniusta & datio sit licita, sed quòd vtraque sit iniusta si altera iniusta est, ac proinde recipiens non tenetur  ad restitutionem iuxta definita in præcedenti dubio. Probatur hoc. Quia non solum peccat qui facit aliquod peccatum, sed etiam qui  consentit facienti, præsertim si persuadet &   rogat vt faciat: sed in prædicto casu ille qui  dat pretium rogat vt alter accipiat, & præuenit illum: ergo etiam ipsa datio est iniqua.  Et confirmatur ex. l. 2. ff. de conditionibus  ob turpem causam. vbi Vlpianus expresse  determinat, quòd qui dat pecuniam pro sententia iusta pronuntianda, crimen contrahit  & punitur litis amissione: & legibus Regni  cautum est ne quis iudici munera offerat.
  
 SED in oppositum est quod dicitur in  l. 1. ff. vbi supra. quòd si conuentio fuit turpis tantum ex parte recipientis: id quod acceptum est repeti potest ab eo qui dedit. &   in. l. 2.  adhibentur exempla, vtpote si dedero  pretium ne sacrilegium facias, ne occidas.  Idem habetur in. l. 4. & in. l. vltima ibidem.  & in cap. non sanè. 14. quæst. 5.
  
 In hoc dubio, communis sententia Iurisperitorum in locis citatis, imo & Theologorum  est, quod qui accepit tenetur ad restitutionem.  Sic tenet Adria. & Syluest. vbi sup. & Ioan.  de Medina vbi sup. q. 25. & Caiet. in verb. restitutio. c. 4.  ¶ Est altera sententia, quod  non tenetur ad restitutionem. Cæterum  quantum ad repetitionem in foro exteriori distinguit hæc sententia. Si enim peccatum  à quo auertitur recipiens   pretium, sit contra iustitiam: dabitur repetitio in  foro exteriori illi qui dedit. Si autem  peccatum   non fuerit contra iustitiam sed contra virtutes  alias, non dabitur huiusmodi repetitio. Hæc  est expressa sententia  Soti in loco citato in illa longa solutione ad secundum. quamuis  Nauar.  in manual. c. 17. nu. 37. dicat M. Soto sentire  quod in priori membro huius distinct. sit obligatio ad restitutionem: in secundo vero membro  non sit obligatio ad restitutionem. Sed Magister Soto  nihil tale dicit. Nihilominus ipse Nauarrus sequitur illam  sententiam  quod in priori casu tenetur  recipiens restituere, non autem in secundo.
  
 PRO decisione veritatis sit prima conclusio. Repetitio in casu nostri dubij  dabitur ei qui dedit pretium quando peccatum   erat contra  iustitiam: non autem quando fuerit contra alias virtutes. Hæc patet ex legibus citatis  quæ expressè probant priorem partem huius    conclusionis. Secunda vero pars probatur.  Quia cum illæ leges sint pœnales & odiosæ   non sunt extendendæ vltra casus ibidem positos:  qui profecto sunt contra  iustitiam. Sed vt definiamus quando sit facienda restitutio ante iudicis sententiam, oportet aduertere quod  peccatum   contra  iustitiam  à quo auertitur aliquis propter  pretium, quandoque potest esse contra  iustitiam  &   in iniuriam eius qui pretium dat. Aliquando vero  erit contra  iustitiam  & in iniuriam alterius tantum.
  
 Secunda conclusio. Quoties aliquis accipit pretium vt cesset à peccato quod est contra iustitiam eius qui dedit pretium, proculdubio tenetur in foro conscientiæ ante omnem iudicis sententiam. Hæc conclusio euidens est, & quanuis Magister Soto vniuersaliter negauerit obligationem restitutionis  in casu dubij propositi: tamen intelligendus  est iuxta subiectam materiam de qua loquebatur, quando peccatum erat contra iustitiam tertij. Probatur autem nostra conclusio. Qui dat pretium in casu nostræ conclusionis non transfert dominium, ergo alter  non recipit ac proinde tenetur restituere in  foro conscientiæ. Probatur antecedens. Nam   qui dat est inuoluntarius in dando, sed solum dat vt redimat vexationem suam iniquam: quod est dare inuoluntariè mixtè,  quod quidem sufficit vt alter qui iniuriam  facit & accipit pecuniam non acquirat dominium. ¶ Arguitur secundò  & confirmatur prædicta ratio. Vsurarius certissimè tenetur restituere vsuras, ergo multo magis qui  accipit pretium in casu conclusionis. Probatur consequentia. Quoniam vsurarius tenetur ad restitutionem, quoniam etiamsi ex iustitia commutatiua  non tenebatur dare mutuum,  tenebatur tamen ex iustitia commutatiua nihil  recipere ratione mutui. At vero in casu nostræ  conclusionis ille qui accipit pretium tenetur ex iustitia commutatiua  non  solum  non recipere pretium propter illam causam, sed etiam tenebatur non me lædere: ergo pro eo quod non me  lædit nulla ratione adquirit dominium pretij,  sed tenebitur ad restitutionem magis quam vsurarius. ¶ Tertia conclusio. Verosimilis est sententia quæ tenet quod is qui accipit pretium  quando   peccatum  à quo auertitur est contra iustitiam  alterius tertiæ personæ, teneatur ad restitutionem pretij in foro conscientiæ. Hæc est fere    sententia omnium doctorum communis, vno excepto Magistro Soto vbi supra. Probatur secundò. Is qui accipit pretium in prædicto casu tenebatur ex iustitia commutatiua non lædere proximum, ergo modo cum   pretium accipit peccat contra iustitiam commutatiuam. Probatur consequentia, quia facit vt qui dat pretium minus habeat in bonis suis quam oportebat illum habere, ergo  tenetur illi restituere. Confirmatur. Cum iudex accipit pretium vt proferat iustam sententiam, accipit amplius quam mereatur exercitium sui officij, ergo non est illi licitum  accipere. Antecedens probatur. Quoniam  respublica iudicibus prouidet sufficiens stipendium, ergo non potest amplius accipere pro ferenda iusta sententia.
  
 Quarta conclusio. Si rationibus hæc res  expendenda sit & non multitudine doctorum: non minus verosimilis, imo & verosimilior nobis iudicatur sententia quæ asserit  non esse obligationem ad restituendum quando recipiens pretium recipit illud, vt cesset  ab iniustitia contra tertiam personam. Hæc  est expressa sententia Magistri Soto vbi supra, & argumenta facta pro parte negatiua  probant illam: quæ mihi validiora videntur  quam argumenta præcedentis conclusionis.  Deinde probatur & explicatur conclusio,  ex differentia quæ inuenitur quando peccatum à quo cessat recipiens pretium, est contra iustitiam respectu dantis pretium, &  quando est contra iustitiam alterius tertiæ personæ. Etenim iam in priori casu ex iustitia debitum erat ei qui dedit pretium antequam  daret, quòd recipiens cessaret à tali peccato:  & idcirco qui pretium accipit manifestam  iniuriam illi facit. At vero quando peccatum   iniustitiæ erat futurum contra tertiam personam, non debebat ex iustitia ei qui dat  pretium, ille qui recipit cessare à peccato in  gratiam dantis pretium, ergo propter istam  gratiam quam illi facit poterit recipere pretium non peccando contra iustitiam respectu illius. Hinc sequitur, quòd quando tertia illa persona cui facienda erat iniuria, est  vsque adeo coniuncta ei qui dedit pretium,  vt etiam illius iniuria redundet in iniuriam  ipsiusmet dantis pretium: tunc recipiens pretium tenetur in foro conscientiæ restituere    illi qui dedit pretium. Verbi  gratia, si pater dat pretium nequis occidat filium, imo si socius peregrinationis dat pretium inuasori ne socius  suus occidatur: tenetur qui accipit pretium  in foro conscientiæ restituere.
  
 Sequitur etiam ex dictis aliud corollarium, quòd quando peccatum quod erat  committendum à recipiente pretium, futurum erat contra charitatem aut alias virtutes: non tenetur restituere in foro conscientiæ. Verbi  gratia, tenebatur aliquis medicus ex charitate aut etiam ex misericordia curare pauperem infirmum & nolebat eum curare: in  tali casu si recipiat pretium pro illa curatione  siue ab illo paupere siue ab alio non peccat  contra iustitiam. Idem dicimus de aduocato in casu quo teneretur causam dicere pro  paupere ex misericordia, sed nihilominus  recipit pretium pro aduocatione. Hoc corollarium sufficienter probatur rationibus  factis pro quarta conclusione.
  
 AD argumenta vero facta pro tertia conclusione hinc patet solutio. Ad primum quod  erat ex multitudine doctorum, respondetur, quòd in rebus moralibus obscuris &   difficillimis decidendis non mirum est si  alicui viro docto se se offerat aliqua noua ratio vrgentior, vt opinetur contra communem   sententiam merito & non temerariè: & isto  modo sunt introductæ plurimæ opiniones  contrariæ alijs quæ solebant esse communes. Neque hoc habet aliquid temeritatis  quando optima ratione disceditur à communi sententia in rebus moralibus.
  
 Ad secundum argumentum quod procedebat ex ratione: dicitur, quod qui dat pretium ne fiat iniuria alteri tertio, non habet  minus quam ex iustitia debet habere. Illi  enim nulla fit violentia aut iniuria, sed liberè omnino ex charitate & misericordia proximi dat pretium sicario ne occidat hominem, ac proinde non violatur iustitia commutatiua respectu dantis: quin potius recipiens pretium cessat ab iniuria facienda illi  tertio. ¶ Ad confirmationem respondetur,  quòd etiamsi iudex non haberet stipendium   ab ipsa republica, sed merè gratis vellet exercere officium iudicis, non posset recipere  pretium pro cessatione à ferenda sententia  iniusta contra datorem ipsum pretij: peccaret enim contra iustitiam & teneretur restituere pretium: non autem peccaret contra  iustitiam si reciperet pretium pro cessatione ab iniqua sententia ferenda contra tertium hominem.
  
 Iam vero ad argumenta pro parte negatiua quatenus procedunt contra primam conclusionem respondetur breuiter. Ad primum   negatur consequentia iuxta ea quæ dicebamus in explicatione quartæ conclusionis, illic enim patet manifestum discrimen.
  
 Ad secundum negatur consequentia, vel  certè respondetur, quòd probat nostram  quartam conclusionem.
  
 Ad tertium respondetur, quòd dans pretium vt redimat propriam vexationem vel  alienam: non consentit iniquitati recipientis, siue recipiens peccet contra iustitiam siue contra aliam virtutem. Quemadmodum   qui dat vsuras vsurario non consentit cum  iniquitate illius: quoniam ille paratus est dare pecuniam suam ad vsuras. Si enim persuaderet illi vt exerceret officium vsuræ: consentiret cum peccato illius.
  
 Notandum est tamen, quod in casu particulari huius argumenti, quòd attinet ad iudicem qui pretium recipit, tenetur omnino restituere à quocunque recipiat. Quoniam leges Regni in Hispania reddunt inhabilem  ipsum iudicem ad hoc recipiendum, vt patet, En el libro segundo delas ordenaciones Reales, en el titulo del Consejo del Rey, y en el titulo de la Audiencia y Chancilleria, y en el titulo  de los Alcal des y Corregidores,  &c. Cæterum  quòd leges illæ  allegatæ, quantum attinet ad  illum qui dat pretium iudici: ideo puniunt  illum an litis perditione: quia præsumunt, quod   dat pretium ad peruertendum iudicium &   non ad redimendam suam vexationem.
  
 DVbitatur quinto. Vtrùm impudicæ   fœminæ possint accipere pretium sui  corporis? ¶ Arguitur primo pro parte negatiua. Nemo est dominus sui corporis aut  membrorum sui corporis, ergo illæ fœminæ  non possunt vendere suum corpus & pretium receptum retinere.
  
 Arguitur secundo. In pari turpitudinis  gradu, melior est conditio possidentis: sed  vir & fœmina parem turpitudinem committunt in fornicatione: ergo ipse vir commissa    iam fornicatione non tenebitur promissum  pretium soluere.
  
 Arguitur tertio. Quia pari ratione sequeretur quòd ipse vir posset exigere pretium  à fœmina & vendere corpus suum, quod  nullatenus est in consuetudine. Et confirmatur, quia si fœmina præbet vsum corporis  sui viro & est obiectum delectationis ipsius  viri: etiam ipse vir reddit æquale, ergo iniquum est pretium quod vltra accipitur.
  
 Arguitur quarto, & probatur quòd saltim fœmina coniugata non possit recipere  pretium pro adulterio: quia illa non est domina sui corporis neque vsus sui corporis,  sed vir eius est dominus: ergo non potest iustè recipere pretium siquidem alienum vendit.
  
 Denique arguitur. Sequitur pari ratione  quod vir possit accipere pretium pro nefando  vsu corporis sui, quod videtur  absurdissimum.
  
 Circa istam difficultatem sunt qui asserant  omnes huiusmodi impudicas fœminas teneri ad restitutionem accepti pretij pro turpi vsu corporis sui. Sic aiunt quidam Iurisperiti in. l. 4. §. sed neque meretrici. ff. de conditionib. ob turpem causam. Inter Theologos  etiam Ioan. de Medina. C. de restit. tractatu.  de rebus restituendis, opinatur meretrices  non posse recipere pretium corporis sui: bene tamen possunt aliquid recipere titulo liberæ donationis. Alij vero dicunt quòd publicis meretricibus licitum esset pretium recipere, non tamen occultis. Hoc etiam tenent  quidam Iurisperiti quos refert Couarruuias  in relect. reg. peccatum. 2. part. §. secundo.   Alij denique aiunt, licitum quidem esse omnibus solutis fœminis pretium recipere pro  vsu corporis sui, non autem coniugatis propter quartum argumentum.
  
 PRO decisione veritatis sit prima conclusio vniuersalis. Omnes fœminæ possunt absque iniustitia in pretium sui corporis aliquid accipere & retinere. Ista conclusio quod attinet ad meretrices, patet ex communi omnium nationum vsu. Etenim non  solum permittuntur in republica, sed etiam  defenduntur petentes pretium sui corporis.  Et confirmatur etiam in Sacris literis. Nam  Genes. 38. narratur, Iudam fecisse pactum  cum Thamar, quam existimabat meretricem, & postea illud pretium procurauit sol    uere. Item Prouerb. 6. dicitur pretium scorti  vix est vnus panis: Ecce vbi vocat pretium,  quod datur scorto pro actu turpi. Sunt denique plurimæ leges in iure ciuili, quibus hoc  ipsum confirmatur, quas refert Couar. vbi  supra. Probatur autem conclusio ratione vniuersali. Omnis conuentio & promissio quæ   iure naturæ valida est imo & ciuili, transfert   dominium quando exercetur & confert ius  in conscientia, etiam si ab extrinseco fiat illicita: sed datio quæ fit impudicæ fœminæ   pro turpi actu iure naturæ  & ciuili valida  est: ergo transfert dominium, licet ab extrinseco sit illicita. Minor probatur, quantum ad  ius naturæ: quoniam illa datio fit pro re quæ   pretio æstimari potest, videlicet pro delectatione quam exhibet impudica fœmina  vsu sui corporis. Quantum vero ad ius ciuile probatur, quoniam non inuenitur lex quæ   casset & irritet huiusmodi contractus &   translationes dominij.
  
 Et confirmatur. Nam si quis pactum faciat cum cauponario in die ieiunij Ecclesiastici, vt det sibi cibos ad comedendum mane, ille contractus validus est, & homo ille  tenetur soluere pretium ex iustitia, ergo non   obstat quòd pretium detur pro re turpi & illicita, quominus sit valida ipsa datio pretij  & translatio dominij.
  
 Deinde probatur, quoniam si fœmina  consentiat cum viro in turpem actum ea conditione vt vir postea ducat eam in vxorem,  poterit fœmina iustissimè petere à viro vt  adimpleat promissum, & dabitur fœminæ   actio in iudicio, & compelletur vir ducere  illam vxorem vel illam dotare: ergo multo  magis poterit iustè recipere aliud pretium.  Id ipsum quod dicimus de fœminis respectu virorum, asserendum est de viris respectu illarum, possunt enim ab illis pretium  accipere delectationis præstitæ.
  
 Sed aduertendum, quod  lucrum quod ex turpi actu acquirunt  foeminæ nuptæ debet reponi in communi thesauro mariti, & reputandum est sicut alia bona quæ acquiruntur durante societate matrimonij: & ita est expendendum, &  diuidendum suo tempore. Idem  dicimus proportionabiliter de pretio quod  acquirit religiosa mulier: illud enim communitati acquiritur sicut aliud pretium, quod    monacha acquireret labore manuum  suarum.
  
 Secunda conclusio. Si fœmina impudica solum modo blanditijs & verbis amatorijs exigat à viro pretium plusquam par erat: non tenebitur ad restitutionem illius excessus accepti: bene tamen tenebitur ad restitutionem si dolo aut fraude extorsit illum.  Prima pars probatur, quia is qui dat illum  excessum dat omnino voluntariè, ergo valida est translatio.
  
 Sed hic obseruandum est, quòd continget aliquando. Vt fœmina petat ab amatore suo aliquid pretiosum coram alijs personis coram quibus cogitur concedere, alias  amittet honorem suum. Tunc dicimus quod   talis fœmina non potest recipere illud, sed  tenebitur restituere: quoniam inuoluntariè   mixtè datum est. Secunda vero pars probatur, quia fraus & dolus causant inuoluntarium. Etenim si vir cognosceret fœminam  mentiri, non daret illi quod petit. Exemplum   est si impudica fœmina fingat se esse virginem & ob hanc causam exigat pretium notabile, tenebitur illud restituere. Item si mentiatur dicens se nullum alium amatorem ad  missuram, & ob id multa munera recipit: tenetur omnia illa restituere si alium admittat.
  
 Tertia conclusio. Si quis promittat impudicæ fœminæ aliquam quantitatem pretij quam exhibere est prodigalitas: non tenetur postea adimplere promissum, etiam si  iurauerit. Probatur quia iuramentum promissorium de re illicita non est adimplendum, imo est peccatum illud facere, & maius peccatum titulo religionis illud adimplere: sed prodigalitas saltim est peccatum  veniale cum quis propria bona prodigit: ergo vera est conclusio. Quænam autem sit  prodigalitas in huiusmodi casu, iudicio prudentis considerata personarum qualitate arbitrandum est.
  
 Aduertendum est tamen, quòd si de facto ipse vir prodige dedit meretrici quod  promisit, factum tenet & illa manet domina accepti pretij, dummodo qui dedit  non sit pupillus: quoniam iste secundum leges non potest alienare bona sua: poterit autem tantum dare meretrici quantum ludere. De religiosis autem qui omnino sunt pauperes, aliter arbitrandum est quantum ad huiusmodi expensas, secundum facultatem quam  vnusquisque habere præsumitur à suis prælatis ad expendendas pecunias in sibi placitis. Neque in hoc peccabit peccatum iniustitiæ, nec tenebitur ad restitutionem ipse, neque meretrix quæ accepit tale pretium iustum proportionatum cum facultate interpretatiua prælati ad expendendum in rebus  sibi placitis in animi sui gratia.
  
 Ad argumenta in oppositum respondetur ad primum, quòd quanuis fœmina non  sit domina sui corporis secundum se neque est domina vitæ: veruntamen est domina vsus sui corporis: vnde sicut potest aliquis locare operas suas vel vendere. Verbi  gratia, iter  facere aut saltare: ita etiam fœmina potest  vendere illum vsum corporis sui.
  
 Ad secundum respondetur, quòd quanuis in actu impudico vir & fœmina parem  turpitudinis gradum  incurrant: tamen in datione & acceptione pretij nulla est turpitudo.
  
 Ad tertium concedo sequelam. Verum  est tamen, quòd quia mulier est infirmior,  & in illo actu magis impudice se habet: habet tamen se passiuè: magis decet quòd vir  det pretium fœminæ, quam fœmina viro.
  
 Ad quartum argumentum respondetur,  quod mulier nupta quanuis non sit domina vsus  sui corporis sed vir, tamen est domina actionis liberæ committendi adulterium in gratiam adulteri:  & pro hoc potest pretium recipere. Sicut sicarius non est dominus vitæ   alienæ, & tamen cum sit dominus actionis  suæ liberæ occidendi vel non occidendi proximum: potest iustè vendere istam actionem   in gratiam postulantis mortem alterius. Ita  contingit in muliere adulterante, quæ quidem facit iniuriam viro: non tamen adultero recipiens pretium ab illo.
  
 Ad quintum argumentum respondetur,  quòd tota turpitudo, & absurditas in illo  actu non est contra iustitiam sed contra virtutem castitatis, vsque adeo vt sit vitium omnino contra naturam non solum rationalem,  sed etiam contra naturam animalem.
  
 Iam vero in responsione ad tertium docet Diuus  Thomas quomodo sit facienda restitutio  quando dominus rei non comparet. Numerat autem tres casus in quibus rei dominus dicitur non  comparere. Primus est quando est ignotus. Secundus quando erat notus sed obijt. Tertius  quando est notus & viuit, sed distat longè.
  
 In primo casu est prima conclusio Diui  Thomæ. Restitutio facienda est conuertendo rem in vsus pios.
  
 Secunda conclusio. In secundo casu restitutio facienda est hæredi.
  
 Tertia conclusio. In tertio casu, transmittendum est debitum in locum vbi est verus  dominus, maximè si debitum sit notabilis quantitatis & transmissio commodè fieri potest,  alioquin deponatur in loco tuto & significetur vero domino quod illic habet rem suam.
  
 CIrca primam conclusionem dubitatur  sexto. Quis nam sit & dicatur dominus  ignotus rei. Respondetur & sit prima conclusio. Non dicitur verus dominus esse ignotus  moraliter loquendo, donec fiat sufficiens diligentia & inquisitio illius arbitrio boni viri  secundum qualitatem negotiorum  & rerum.  Probatur, quoniam aliâs culpabiliter esset  ignotus ex parte eius qui rem alienam habet, & verificaretur de illo: noluit intelligere vt bene ageret.
  
 Secunda conclusio. Si facta iam diligentia & inquisitione sufficienti non constet determinatè, quis nam sit verus dominus, sed sit in  dubio an sit Petrus, vel Paulus: tunc diuidendum erit debitum iuxta proportionem dubij inter illos de quibus dubitatur. Itaque si  dubium fuerit æquale inter vtrunque diuidatur debitum æqualiter inter ambos: vel etiam   si fieri potest de consensu illorum mittatur  sors vel applicetur alteri. Ratio huius est,  quia quanuis in re dubia melior sit conditio  possidentis: tamen vbi nullus possidet debet  fieri diuisio inter eos de quibus dubitatur  quis nam sit dominus.
  
 Tertia conclusio. Quando nullo pacto  constat quis nam sit dominus, constat  autem de oppido cuius erat ciuis: tunc facienda est restitutio pauperibus reipublicæ illius maximè si  res erat alicuius momenti, si autem  non sit notabilis momenti poterit fieri restitutio occurrentibus pauperibus. Sit exemplum primæ partis conclusionis. Multi ex Hispanis asportauerunt ab Indis magnas diuitias iniquo bello acquisitas, isti tenentur non comparentibus veris  dominis restituere pauperibus illius oppidi  vbi erant ciues veri domini. Probatur conclusio    quantum ad priorem  partem. Quoniam verosimile  est quod in illo oppido maneant saltim hæredes  veri domini, ergo conuenientius  & certius fiet illic restitutio ad voluntatem ipsius reipublicæ.  Secundo probatur, quoniam  quando verus dominus non  comparet, facienda est restitutio illi de quo  præsumitur quod verus dominus in tali casu habet  voluntatem interpretatiuam vt illi detur: sed  vnusquisque merito præsumitur habere amorem &  pietatem erga patriam vel rempublicam:  ergo illi facienda est restitutio. Et intelligimus conclusionem  etiam si res illa non sit ablata  cum iniuria facta reipublicæ aut oppido, contra Magistrum  Soto vbi supra in solut. ad 3. qui tenet quod solum  facienda est restitutio ipsi oppido, quando res ablata est cum iniuria facta  ipsi oppido. Secunda pars conclusionis maximè probatur arbitrio boni viri, quoniam res  minoris pretij non est materia restitutionis  necessariæ respectu reipublicæ, sed sufficiet  illam dare occurrenti pauperi. Eo vel maximè quòd rationes factæ pro priori parte conclusionis non militant pro secunda parte.
  
 DVbitatur septimo. Quo iure, ignoto  vero domino aliquibus facienda est restitutio. Et supponendum est nobis quod in præsenti non loquimur de restitutione rerum  inuentarum, de quibus dicemus quæst. 66. sed loquimur de restitutione rerum quæ per iniquitatem   ablatæ sunt. Respondetur ergo ad hoc dubium   breuiter, & sit prima conclusio. Si consideremus præcise solum ius naturæ, facienda est restitutio reipublicæ: vbi constat  quod ipse dominus ciuis erat. Probatur, quia iure naturæ bona ciuium  ordinantur ad bonum reipublicæ, sicut bonum partis ad bonum totius, ergo deficiente vero  domino respublica habet ius ad bona illius.
  
 Secundo  probatur. In tali casu illa bona quasi redeunt ad statum in quo omnia erant  communia  antequam fieret rerum diuisio & applicatio:  sed in illo statu bona erant  communia reipublicæ: ergo in nostro casu respublica acquirit  ius ad illa bona. Maior probatur, quia quantum attinet ad mores hominum, idem omnino est  quod  non  compareat verus dominus cui applicata erant,  & quod nunquam fuerint applicata, ergo finita  applicatione ad particulare dominium, manent  sicut antea. Probatur tertio, quoniam si respublica non est domina iure naturæ  illorum  bonorum,  sequitur, quod illa bona sunt omnino deserta    absque vero domino quod videtur esse inconueniens.
  
 Secunda  conclusio. Legibus ciuilibus & potissimè Ecclesiasticis & ipsa consuetudine  introductum est, vt huiusmodi bona conuertantur in eleemosynas. Probatur ex cap. cum tu.  de vsuris. & cap. quamquam. eod. tit. in 6. & cap.  non sanè. 14. q. 5. quibus in locis expressè definitur conclusio, Item  in authen. omnes peregrini. C. de successionib. colla. 10. & in. l. penul.  titu. 1. parti. 6.  decretum est, quod bona peregrini  morientis absque testamento distribuenda  sunt in pios vsus, & eleemosynas si legitimus hæres non  compareat. Quod autem huiusmodi leges sint sanctæ  & iustæ probatur, ex  conclusione  præcedenti. Quoniam huiusmodi  bona iure naturæ  efficiuntur reipublicæ: sed  princeps tam ecclesiasticus quam secularis habet potestatem ab ipsa republica administrandi bona publica: ergo in fauorem pauperum   quorum cura pertinet ad rempublicam, optimè   decernunt vt huiusmodi bona pauperibus obuenirent. Et denique probatur, quoniam superflua eroganda sunt in pios vsus & eleemosynas: sed hæc bona superflua videntur esse rei  publicæ. Ergo merito conuertuntur in vsus  pauperum: vbi aduerte, quod si debitor fuerit pauper, poterunt illa bona ipsi adiudicari, ad arbitrium sui confessarij vel parochi.
  
 Tertia conclusio. Non est necessaria episcopi licentia ad distribuenda huiusmodi bona in  pios vsus. Hæc conclusio est contra multos Iurisperitos, sed est communis omnibus Theologis &  quibusdam Iurisperitis. Vide Syluest.  in verb. restitutio. §. 8. & Io. Medinæ vbi supra. Probatur conclusio. Si compareret verus  dominus nulla esset necessaria facultas vt fieret eidem restitutio: sed leges ecclesiasticæ quæ  postulant ea bona conuertenda esse in eleemosynas, non requirunt episcopi facultatem: ergo non est necessaria. Neque obstat, quòd  in cap. cum sit. de Iudæis. & in cap. quamquam.  de vsuris in 6. requiritur Episcopi licentia.  quoniam ista capita loquuntur in casibus particularibus. Primum quando à Iudæo facienda est illa distributio debiti in pauperes. Secundum est, quando ab vsurario, & in istis casibus requiritur Episcopi licentia. Neque  rursus obstat, quòd in multis synodalibus  episcoporum reseruatur huiusmodi distributio ipsis episcopis. Respondetur ergo, quod     si eiusmodi leges iustæ sunt, debent intelligi  quantum ad reseruationem peccati, quod  committunt qui non distribuunt huiusmodi debita pauperibus.
  
 DVbitatur octauo. An pro huiusmodi  debito possit fieri compositio? De qua  re Ioan. de Medina vbi supra. cap. 11. & Soto in quarto, dist. 21. quæst. 1. arti. 4. Nos autem breuiter respondentes ponimus primam   conclusionem.
  
 Prima conclusio. Quilibet princeps siue  secularis siue ecclesiasticus, potest si attendamus tantum ius naturæ huiusmodi compositionem facere si adsint causæ honestantes  talem compositionem. Probatur conclusio.  Quoniam vt diximus huiusmodi bona, stando in solo iure naturæ, redeunt ad communitatem, ergo princeps qui est dispensator bonorum communium potest aliquam partem illorum bonorum applicare in aliquem vsum  vtilem communitati  & remittere aliquam partem debitori, si talis remissio fuerit etiam vtilis communitati. Verbi  gratia, Si instat bellum necessarium pro defensione reipublicæ, vtile est  communitati vt vndecunque fuerit possibile fiat  collectio in subsidium belli, hæc autem collectio copiosius & breuius fiet ex huiusmodi debitis incertis, si princeps pro aliqua parte data remiserit alteram partem, ergo in  principe est huiusmodi potestas vt debitores libentius & citius contribuant ad bellum  necessaria. Secundo probatur. Omnis princeps potest dispensare in suis legibus proprijs: sed huiusmodi bona incerta solis principum legibus decernuntur distribuenda pauperibus: ergo ipse princeps poterit illa bona  aliter dispensare in communem vtilitatem.  Tertio probatur. Quoniam pauperes nondum habent ius adquisitum, ergo absque illorum iniuria poterit princeps illa bona conuertere in alium vsum communitati vtilem.
  
 Secunda conclusio. De facto fieri non potest huiusmodi compositio in republica Christiana nisi à summo pontifice. Ratio est, quoniam pontifex habet potestatem super omnes Principes Christianos ad reseruandum  sibi aliquam materiam, de qua leges ferendæ sunt quando hoc expedierit ad spirituale bonum vel tranquillitatem Ecclesiæ. Hinc  est quòd reseruauit sibi omnes causas matrimoniales: quæ alias ratione humani contractus subiectæ erant legibus secularium principum, & consequenter reseruat sibi causas  de legitimatione quatenus includunt notitiam de vero matrimonij contractu. Cum igitur legibus iam sancitum est, quod huiusmodi bona incerta distribuantur in eleemosynas pauperum, merito & iustè ipse Pontifex  quoniam est pater pauperum in Ecclesia, sibi  reseruat mutationem & dispensationem in  huiusmodi legibus de distribuendis huiusmodi bonis pauperibus: vnde iam princeps  secularis non potest facere compositionem.
  
 Tertia conclusio. Multum suspecta est  de iniustitia huiusmodi compositio prout  à multis exercetur de facto. Probatur, quoniam de facto pro debito quinque millium  dipondiorum componitur aliquis pro. 68.  Tunc est argumentum, nulla videtur esse  proportio &  æqualitas inter debitum & talem solutionem, ergo Pontifex qui est dispensator non dissipator huiusmodi bonorum, non debet intendere talem compositionem absolutè facere. Secundo probatur.  Quoniam hac via datur occasio maxima cauponibus & alijs huiusmodi hominibus, vt  paulatim defraudent populum furantes aliena bona minutatim: quoniam postea facilè   manerent tuti in conscientia si se componerent pro tam minimo pretio postea cum  Bulla cruciatæ. Propter istas rationes semper visa est maioribus nostris præceptoribus huiusmodi compositio valde suspecta  de iniustitia. Vt autem excusemus Summum   Pontificem à culpa, sit quarta conclusio.
  
 Quarta conclusio. Quando pontifex concedit bullam huiusmodi compositionis, præsupponit causam legitimam esse, & legem  naturalem seruandam esse, quod relinquitur  iudicandum arbitrio discreti confessarij. Verbi  gratia,   Si ipse debitor sit ita pauper vt ægrè aut vix  possit restituere, aut debitum non sit adeo  certum, poterit tunc confessarius discretus  admittere compositionem & absoluere pœnitentem, aliàs non est licitum debitori talem  compositionem facere. Probatur prima pars, quia  tunc fit aliqua proportio inter solutionem  &   debitum ipsum, & tunc est causa decens vt Summus  Pontifex dispenset aliquam partem debiti  mediocriter pauperibus vt libentius  & citius    adiuuent ad expeditionem belli vel alterius  boni operis vtilis communitati: quando vero debitum ipsum est incertum constat quod fit maior proportio: quoniam in dubio melior est  conditio possidentis: & quanuis attendenda  sit quantitas dubij pro vtraque parte, tamen semper minuitur valor debiti, quando est aliquod dubium an teneatur. Et denique pro tranquillitate conscientiæ merito & iustè Pontifex potest facere huiusmodi compositionem. Secunda vero pars conclusionis probatur mihi, argumentis factis pro tertia conclusione.
  
 Sit quinta conclusio. Postquam semel facta est compositio conuenienter & iustè, si  verus dominus rei compareat, compelletur debitor in foro exteriori restituere id quod sibi  reliquum erat: at vero in foro conscientiæ  non   tenetur ante iudicis sententiam restituere.  Prior pars conclusionis communis sententia  est & ipsa experientia & de facto comperta:  & ratio esse potest, quoniam huiusmodi compositiones magis respiciunt tranquillitatem conscientiæ debitoris, quam intendant in foro  exteriore tollere ius quod habet verus dominus   vel impedire actionem in iudicio. Secunda  pars conclusionis sententia est expressa Magistri Soto vbi supra, & ratio esse potest: quoniam si compositio semel iustè facta est &   legitimè, transfert reuera dominium in eum  qui erat debitor, aliâs nulla prorsus vtilitas  esset in compositione, si adhuc debitor manet obligatus ad restituendum quotiescumqe   verus dominus comparuerit, ergo in foro conscientiæ transfertur in illum dominium eius quod  reliquum sibi est. Et confirmatur, quoniam  aliâs ipse Pontifex non procederet vt dispensator & distributor bonorum quæ debita sunt  communitati vel pauperibus: si illa non posset  cum effectu applicare alicui pro iusta &  conuenienti causa. Et confirmatur secundo. Si  Pontifex omnia illa bona applicasset pauperibus debita domino ignoto, non teneretur ille  qui antea erat debitor restituere quidquam;  ergo neque si Pontifex ipsimet applicauerit  tanquam mediocriter pauperi vel alia iusta  de causa aliâs ipse Pontifex omnino falleret  ipsos debitores.
  
 Hæc secunda pars conclusionis est contra aliquos Theologos nostri temporis, qui  aiunt quod statim comparente vero domino te    netur ille debitor in foro conscientiæ restituere ante iudicis sententiam. Et ratio illorum est,  quoniam per sententiam iudicis non obligatur aliquis restituere id quod antea non debebat,  ergo si per sententiam in foro exteriori iudicis  quæ  non fundatur in falsa præsumptione obligatur homo ille restituere, saltem quod sibi  reliquum est, colligitur quod antea tenebatur restituere. Ad hanc tamen rationem respondetur, quod Pontifex quamuis transferat  dominium eius quod reliquum est in ipsum  debitorem propter iustam  & piam causam: tamen transfert dominium infirmum & caducum, non enim intendit iniuriam facere vero  domino si opportuno tempore comparuerit &   egerit in iudicio contra debitorem. Quapropter illa sententia quamuis non fundetur in falsa præsumptione: potest obligare debitorem  vt restituat quod sibi reliquum est, nisi forte fuerit ita pauper quando facta est compositio  quod sibi potuit applicari sicut alijs pauperibus. Quod si hoc in iudicio non constiterit  iam sententia fundatur in falsa præsumptione. Neque mirum est, quod in iudicio obligetur aliquis per sententiam restituere aut reddere quod ante sententiam non tenebatur, quando aliquis acquisiuit dominium cum illa conditione, vt teneatur reddere quando in iudicio alter petierit & iudex sententiam tulerit in fauorem petentis. Exemplum est in dominio quod acquiritur in multis casibus per ludum, datur enim  sæpe actio perdenti vt in iudicio possit repetere amissum, nihilominus ille qui lucratus  est dominus lucri est quamdiu non obligatur  per sententiam iudicis illud reddere.
  
 Hactenus diximus de genere compositionis  rerum quæ iniustè ablata sunt & detinentur. Sed est aliud genus compositionis quæ   fit cum ecclesiasticis de bonis beneficiorum   malè perceptis, quia non recitauerunt, vel  quia non resederunt officium suum exercentes. De quibus sit conclusio.
  
 Vltima conclusio. Si pontifex cuius autoritate fit compositio vel eius vicarius sit omnino voluntarius in illa compositione facienda:  transfertur omnino dominium  illorum  bonorum   in ipsum virum  ecclesiasticum qui se componit.  Probatur conclusio. Quia pontifex procedit  tunc sicut verus dominus cui debentur fructus beneficiorum malè percepti, ergo potest transferre illorum  dominium in ipsos debitores si voluntarie id faciat. Probatur antecedens, nam si ex  iure communi tales fructus debebantur fabricæ vel  pauperibus: tamen iam vsu & consuetudine approbata applicatæ sunt cameræ Pontificis,  & idcirco procedit vt dominus illius remissionis. Diximus autem in conclusione. Si voluntarius sit Pontifex in illa remissione: quoniam potest contingere quod propter ignorantiam quam habet ex falsa relatione admittat aliquam compositionem, quæ quidem non  erit voluntaria, ac proinde neque valida sed  subreptitia omnino.
  
 Circa secundam conclusionem in hac solutione Diui  Thomæ. Notandum est primo, quod  nomine hæredis, venit intelligendus omnis  qui succedit in ius defuncti. Verbi  gratia, bona hæretici condennati qui aliâs mortuus est restituenda sunt fisco. ¶ Notandum secundo, quod  illa conclusio procedit in diuitijs & pecunijs:  at vero de restitutione famæ  & honoris defuncti iam diximus in art. 2. ad 1. & 2.
  
 Denique notandum, quod qui debet aliquid defuncto non potest illud expendere  in pios vsus vel in eleemosynas & sacrificia  pro anima defuncti: donec sit certus quod  defunctus non habet hæredem, nec est aliquis qui succedat in ius defuncti.
  
 DVbitatur nono, circa tertiam conclusionem. Cuius nam expensis transmittendum est debitum quando dominus longè distat. ¶ Ad quod respondetur, & sit prima conclusio. Si debitor ipse tenetur restituere ratione in instæ  acceptionis vel ipse dominus longe distat culpa ipsius debitoris vel  causa eius: tenetur tunc ipse debitor proprijs  expensis transmittere debitum. Si autem debitor non tenetur ratione iniustæ acceptionis nec dominus longè distat culpa vel causa ipsius debitoris: non tenebitur debitor proprijs expensis debitum transmittere. ¶ Probatur prima pars conclusionis. Quia ipse dominus rei seruandus est indemnis ab omni  iniuria, ergo in tali casu certa est prima pars  conclusionis. ¶  Obseruandum tamen est quod  si ipse dominus in asportanda illa re iniquè   accepta, facturus erat expensas alias, tunc debitor non tenebitur proprijs expensis transmittere. Ratio est manifesta, quia sicuti dominus  non   debet reportare damnum ex iniuria: ita neque    lucrum: aliâs non sufficeret restituere simplum   quod est falsum. Altera pars probatur, quoniam debitor in tali casu tantum tenetur restituere quantum accepit, at vero si proprijs  expensis  transmitteret amplius restitueret quam   acceperat. Secundum doctrinam huius conclusionis conciliabuntur varia dicta doctorum quæ videntur contraria & non sunt.
  
 Secunda conclusio. Si res semel commissa   est fideli portatori vt eam traderet vero domino, & forte in via perijt res illa: tunc si debitor tenebatur tantum ratione rei acceptæ   non tenetur amplius restituere: si vero tenebatur ratione acceptionis siue iustæ siue iniustæ: tenebitur nihilominus in casu posito  vero domino restituere. Sit exemplum prioris  partis in eo qui rem aliquam inuenit vel in  deposito accepit. Quæ pars probatur. Debitor non accepit rem illam in proprium commodum, sed potius in commodum domini, sed  quando transmittit illam per fidelem portatorem fideliter agit negotium domini veri, ergo  non tenebitur amplius restituere. Est exemplum secundæ partis in eo qui accepit rem  mutuo vel accomodatam vel emerat rem  aliquam transmissurus pretium illius. Tunc  probatur conclusio. Quia debitor accepit  rem in proprium commodum, ergo si res illa  perijt ipsi debitori perijt: quoniam qui sentit  commodum æquum est vt damnum  sentiant.
  
 Confiramtur. Si talis debitor haberet rem  iam paratam vt restitueret vero domino, verbi  gratia, pecuniam numeratam in mensa sua, & accederet fur qui illam clanculum surriperet procul  dubio teneretur nihilominus ipse debitor  restituere, ergo eadem est ratio si pecunia  perijt in via. ¶ Sed obseruandum est, quod  si cum consensu domini res illa tradita est portatori aut ex imperio iudicis tunc non tenetur  ipse debitor amplius restituere: quanuis res  illa pereat. Ratio est manifesta, quia voluntas domini liberat illum debitorem, & imperium iudicis iustè  iudicantis super id aliquid  est. De conclusione ista copiosius dicemus  artic. sequenti, & de præcedenti artic. 8.
  
 In solutione ad quartum ponit Diuus  Thomas   duas conclusiones. Prima est. Non debet aliquis benefacere parentibus nec alijs benefactoribus de his quæ debet alteri, aliâs de alieno benefaceret.
  
   Secunda conclusio. In casu extremæ necessitatis debet aliquis succurrere potius patri & benefactori quam creditori restituere.  Ratio est, quia tunc posset & deberet homo  accipere aliena vt patri subueniret.
  
 DVbitatur decimo & vltimo, circa vtramque  conclusionem  Diui  Thomæ an saltim debitor ipse existens in extrema necessitate teneatur restituere creditori æqualiter periclitanti: & simul quærimus de parentibus, vel  consanguineis ac specialibus amicis existentibus in extrema necessitate: an debitor teneatur potius creditori succurrere extremè periclitanti quam illis. ¶ Arguitur primo pro  parte affirmatiua, quod ipse debitor teneatur potius creditori succurrere. Præceptum de  restituendo est affirmatiuum obligans pro tempore necessitatis: sed tunc est extrema in creditore, ergo pro tunc debet illi succurrere &   restituere. ¶ Arguitur secundo. Creditor in tali euentu duplici iure gaudet ad illam  rem, altero  dominij altero extremæ necessitatis in qua omnia communia sunt, ergo illi potius tradenda  est. ¶ Arguitur tertio & probatur. Quod saltim qui per iniuriam acceperat rem alienam teneatur tunc domino restituere. Est argumentum.  Ille debitor per iniuriam accepit & possidet rem   alienam: sed iniusta acceptio & possessio non   facit possessorem melioris conditionis nec tribuit illi ius aliquod, ergo in extrema necessitate non debet oriri damnum ipsi vero domino.
  
 Arguitur quarto. Quoniam aliâs sequeretur quod si ex duobus existentibus in extrema necessitate alter ab altero arriperet per  vim panem vel tabulam vt euaderet mortem:  non teneretur iste statim restituere, quod videtur maximum  absurdum, quia videtur bellum   iustum ex vtraque parte: & ex iniuria facta efficeretur melioris conditionis faciens iniuriam  quam patiens. Sequela vero probatur. Quia sicut nihil noceret iniusta acceptio in priori  casu quominus ipse debitor sibi succurreret:  ita nec in isto posteriori deberet nocere recens iniusta acceptio accipienti iniustè.
  
 Circa quæstionem hanc est triplex Theologorum opinio. Prima est Scot. in. 4. d. 15. q.  2. quem sequitur Gabriel ibidem ad. 3. casum  post secundam  conclusionem,  quod in tali casu tenetur debitor restituere. Secunda opinio est  quorundam  distinguentium. Si enim debitor accepit rem alienam per iniuriam, tenetur tunc   restituere. Huic sententiæ fauet tertium  argumentum quod fecimus. Tertia opinio est Caietani in isto loco & Soti libr. 4. de Iustitia.  quæst. 7. artic. 1. ad 4. quod in neutro casu tenetur debitor restituere.
  
 PRO decisione sit prima conclusio. Sententia Caiet. & Soti nobis vera est, cuius  ratio est euidens &  à primis principijs deducta: quoniam ius gentium per quod rerum diuisio  & appropriatio facta est non debet derogare  iuri naturali: est autem iure naturæ  insitum cordibus hominum, quod in extrema necessitate  omnia sunt communia, ita vt efficiantur  propria   præoccupantis  quantum ad vsum necessarium  ad supplendam  extremam  necessitatem: ergo si debitor est in extrema necessitate & habet rem   in manibus non tenetur alteri restituere.
  
 Secunda  conclusio. In eodem casu potest debitor præferre patrem  &  matrem  &  filium  & vxorem existentes in extrema necessitate &  non   restituere creditori æqualiter periclitanti.  Magister  Soto vbi supra, inquit hoc assertum esse  problema. Sed nobis videtur certa conclusio,  cui videtur fauere D. Tho. supra. q. 31. art. 3.  ad 3. vbi ait quod existentibus in extrema necessitate creditori &  consanguineis debitoris  non potest dari vniuersalis regula cui potius  subueniendum sit: sed prudentis iudicio relinquitur, vt consideratis conditionibus iudicet  cui potius subueniendum sit. Ex quo sic argumentor, si quando  consideratis conditionibus  licitum est consanguineos præferre in extrema  necessitate maximè, quando sunt coniuncti  in illo gradu posito in conclusione, ergo merito tunc præferendi sunt. Deinde debitum  quod   ex virtute pietatis debetur maius est & antiquius quam illud quod ex particulari iustitia  commutatiua  debetur: sed parentibus & filijs &   cæteris debetur ex pietate vt in illo casu illis  subueniatur, ergo in extrema necessitate illis  potius subueniendum est. ¶ Et confirmatur, quoniam pietas præstantior virtus est quam iustitia commutatiua: ergo in casu extremæ necessitatis illa potius exercenda est quam ista.  Antecedens colligitur ex Diuo Tho. infra  quæst. 101. art. 3. vbi ex specialissima ratione  debita quæ fundatur ex parte principij connaturalis, colligit pietatem esse specialem virtutem. Cum igitur ratio obligationis debiti quod    inuenitur in pietate fundetur in ratione principij connaturalis: illud erit maius vinculum   & in extrema necessitate magis obligabit  ad exercitium pietatis quam iustitiæ commutatiuæ. Et quidem D. Tho. in 3. Sent. d. 34. q. 1. artic. 2. ad 8. dicit expressè quod donum pietatis  est supra iustitiam & omnes partes eius.
  
 Tertia conclusio. Problema esse potest,  Vtrum in prædicto casu sit præferendus frater vel magnus amicus qui vitam suam pro  mea periculo obiecerat. Pro parte negatiua  faciunt argumenta posita in principio huius  dubij, & illam tenet Soto vbi supra. Sed pro  parte affirmatiua est argumentum. Nam frater coniunctus est mihi in primo consanguinitatis gradu, ergo ex debito pietatis in extrema necessitate licitum erit præferre fratrem creditori. De amico etiam insigni & speciali probatur. Quoniam ille pluris æstimatur quam frater apud viros prudentes iuxta illud Sap. 27.   Melior est vicinus propè  quam frater longe, ergo illi potius subueniendum est quam creditori.  Huius sententiæ fuit sapientissimus  Magister Victoria.
  
 AD argumenta in oppositum respondetur ad primum negando consequentiam. Quia tunc necessitas extrema creditoris  non est necessitas exercendi præceptum de restitutione: eo quod simul concurrit alia vrgentior causa adimplendi  præceptum pietatis vel  etiam  concurrit ius conseruandi  vitam propriam.
  
 Ad secundum respondetur negando maiorem. Imo extrema necessitas debitoris facit illum dominum rei debitæ quam apud  se habet si fuerit vsu consumptibilis. Si autem vsu extremæ necessitatis non consumitur facit illum dominum ipsius vsus.
  
 Ad tertium respondetur, quòd etiam si  debitor iniquè acceperit rem debitam, tamen  extrema necessitas tribuit illi ius ad omnem  vsum necessarium ad supplendam  extremam  necessitatem propter rationem  primæ  conclusionis.
  
 Ad quartum negatur sequela. Quoniam  in articulo extremæ necessitatis efficitur res  primo occupantis, vnde qui per vim rapit  vel furatur ab eo qui est in extrema necessitate, tenetur illi restituere etiam cum periculo propriæ vitæ: quia violauit ius primarium   naturale quo res illa erat præoccupantis in  extrema necessitate etiam secluso iure gentium.
  
 Sed quæret aliquis. Quid si persona valde vtilis reipublicæ periclitetur, an possit  quis rapere panem ab alio inferiori existenti inæquali periculo. Respondetur negatiuè.  Quemadmodum non est licitum occidere  vnum innocentem minimum pro salute reipublicæ, vt habet communis opinio Theologorum, non enim est medium ordinatum   occisio vnius hominis ad salutem alterius.
  
 Sed contra. Ille tenetur dare panem personæ publicæ cuius vita est valde necessaria, ergo alius potest ab illo rapere si noluerit dare. Respondetur negando consequentiam. Ratio est, quia ille non tenetur ex iustitia  sed ex charitate & pietate, & idcirco non potest compelli. Verum est tamen quod si Rex  vel ipsa respublica vel iudex præciperet in  tali casu personæ priuatæ vt succurreret personæ publicæ, & persona priuata non obediret, iam tunc posset puniri tanquam inobediens, & auferri ab illo panem vel ipsum tradere hostibus pro salute communi. Cæterum de solutione ad quintum argumentum   disputabitur infra quæst. 185. art. 7.



  
 ARTICVLVS VI.   ¶  Vtrùm teneatur semper restituere ille qui accepit.
  

 AD Sextum sic proceditur. Videtur, quòd non  teneatur semper restituere ille, qui accepit. Per restitutionem   enim reparatur æqualitas iustitiæ,  quæ consistit in hoc, quòd subtrahatur ei qui plus habet, & detur ei  qui minus habet. Sed contingit  quandoque, quòd ille qui rem aliquam  subtraxit alicui, non habet eam, sed  deuenit ad manus alterius: ergo  non tenetur illi restituere qui accepit, sed alius qui rem habet.
  
 ¶ 2 Præterea. Nullus tenetur crimen suum detegere. Sed aliquando   aliquis restitutionem faciendo, crimem suum detegit: vt patet in furto:    ergo non semper tenetur ille qui  abstulit, restituere.
  
 ¶ 3 Præterea. Eiusdem rei non  est multoties restitutio facienda.  Sed quandoque multi simul rem  aliquam surripiunt, & vnus eorum  eam integrè restituit. Ergo non semper ille qui accepit, tenetur ad restituendum.
  
 SED contra. Ille qui peccauit,  tenetur satisfacere. Sed restitutio  ad satisfactionem pertinet: ergo ille qui abstulit, tenetur restituere.
  
 RESPONDEO dicendum,  quòd circa illum qui rem alienam  accepit, duo sunt consideranda: scilicet ipsa res accepta & ipsa acceptio. Ratione autem rei tenetur eam   restituere, quandiu eam apud se habet: quia quod habet vltra id quod  suum est, debet ei subtrahi, & dari  ei cui deest secundùm formam commutatiuæ iustitiæ. Sed ipsa acceptio rei alienæ potest tripliciter se  habere. Quandoque enim est iniuriosa, scilicet contra voluntatem existens eius, qui est rei dominus, vt  patet in furto, & rapina. Et tunc tenetur ad restitutionem, non solum  ratione rei, sed etiam ratione iniuriosæ actionis, etiam si res apud ipsum non remaneat. Sicut enim qui  percutit aliquem, tenetur recompensare iniuriam passo, quanuis apud  ipsum nihil maneat: ita etiam qui  furatur, vel rapit, tenetur ad recompensationem damni illati, etiam si nihil inde habeat. Et vlterius pro iniuria illata debet puniri. Alio modo aliquis accipit rem alterius in vtilitatem suam absque iniuria cum voluntate, scilicet eius cuius est res, sicut patet in mutuis. Et tunc ille qui  accepit, tenetur ad restitutionem  eius quod accepit, non solum ratione rei, sed etiam ratione acceptionis, etiam si rem amiserit: tenetur  enim recompensare ei, qui gratiam   fecit: quod non fiet, si per hoc damnum incurrat. Tertio modo aliquis  accipit rem alterius absque iniuria,  non pro sua vtilitate, sicut patet in  depositis. Et ideo ille qui sic accepit, in nullo tenetur ratione acceptionis: quinimo accipiendo, impendit obsequium. Tenetur autem   ratione rei: & propter hoc si ei subtrahatur res absque sua culpa, non  tenetur ad testitutionem: secus autem esset si cum magna sua culpa  rem depositam amitteret.
  
 AD primum ergo dicendum, quod   restitutio non ordinatur principaliter ad hoc, quòd ille qui plus habet, quàm debet, habere desinat:  sed ad hoc, quòd ille qui plus habet  suppleatur. Vnde in his rebus quæ   vnus potest ab alio accipere sine eius   detrimento, non habet locum restitutio: puta cùm aliquis accipit lumen à  candela alterius. Et ideo quanuis ille qui abstulit, non habeat id  quod accepit, sed in alium sit translatum: quia tamen alter priuatur  re sua, tenetur ei ad restitutionem,  & ille qui rem abstulit ratione iniuriosæ actionis, & ille qui rem habet  ratione ipsius rei.
  
 AD secundum dicendum, quòd  homo, etsi non teneatur crimen suum   detegere hominibus, tenetur tamen   crimen suum detegere Deo in confessione: & ita per sacerdotem, cui  confitetur, potest restitutionem facere rei alienæ.
  
 AD tertium dicendum, quòd  quia restitutio principaliter ordinatur ad remouendum damnum eius,  à quo est aliquid iniustè ablatum:  ideo postquam ei restitutio sufficiens facta est per vnum, alij non tenentur ei vlterius restituere, sed magis refusionem facere ei qui restituit:  qui tamen potest condonare.

  

 SVMMA ARTICVLI.
  
 COnclusio prima. Qui accepit rem alienam tenetur illam restituere quandiu  illa apud se habet. ¶  Secunda conclusio. Qui  per iniuriam accepit rem alienam, tenetur ad restitutionem non solum ratione rei acceptæ: sed  etiam ratione iniuriosæ acceptionis etiam si  ipsa apud illum non remaneat. ¶ Tertia conclusio. Qui accepit rem  alienam in vtilitatem suam   absque iniuria domini, tenetur nihilominus  ad restitutionem: non  solum ratione rei acceptæ:  sed etiam ratione acceptionis etiam si rem amiserit, verbi  gratia, in mutuo. ¶ Quarta conclusio. Qui  accepit rem alienam absque iniuria domini  nec in propriam vtilitatem sed potius in vtilitatem dantis: non tenetur ad restitutionem  ratione acceptionis, sed solum ratione rei  acceptæ, verbi  gratia, in depositis quæ gratuitò accipiuntur ad seruandum. ¶ Hinc sequitur corollarium. Depositarius non tenetur restituere depositum quòd sibi subtractum est  nisi magna sua culpa depositum amiserit.

  
 COMMENTARIVS.
  
 IN hoc articulo ante omnia duo tituli ante oculos sunt habendi quoties agitur de  restitutione, videlicet res aliena accepta, &   ipsa acceptio vel iniusta vel licita quidem, sed  tamen in commodum ipsius accipientis. Et  quanuis vterque titulus seorsum sufficiat vt teneatur quis restituere: tamen aliquando ambo tituli simul conueniunt. Ratio autem quare  quilibet sufficiat ea est: quia dominium rei  alienæ in alterum transferri non potest nisi voluntate domini, vel virtute legis transferentis dominium: sed quando adest aliquis titulus de supra dictis, neque lex neque voluntas domini transfert dominium in alium, ergo ille vtroque titulo seorsum tenebitur ad  restitutionem faciendam vero domino.
  
 Notandum secundò, quòd nomine rei  alienæ, intelligimus non solum rem ipsam  secundum se, sed etiam fructus eius. Nomine  autem iniustæ acceptionis, intelligimus etiam   iniquam detentionem: etiam si à principio  fuerit licita acceptio. Dicitur autem iniqua  acceptio solum illa quæ est contra ius alterius &  particularem  iustitiam, scilicet, commutatiuam: si autem sit acceptio contra  iustitiam legalem  tantum, aut contra  quamlibet  aliam virtutem: non  obligat ad restitutionem vt supra dictum est.
  
 Notandum est tertiò, quod qui rem  alienam accipit vel possidet: potest tripliciter eam possidere, vel bona fide, vel mala, vel dubia. De his  omnibus per singula nobis disputandum est.
  
 DVbitatur primò, Vtrum ille qui bona  fide emit rem  alienam  à fure vel latrone  & postea cognoscit rem  alienam esse: teneatur  restituere vero domino, an potius licitum sit illi  conuenire  venditorem  & rescindere contractum  recuperando  suum  pretium  & reddendo rem  alienam?
  
 Arguitur primo & probatur, quod talis emptor teneatur restituere vero domino: titulus sufficiens ad obligationem ad restituendum vero  domino est ipsa res aliena: sed ipse retinet illam  apud se sciens esse alienam: ergo tenebitur. Confirmatur ex dictis artic. præced. vbi Diuus  Thomas   ait, quod vero domino est facienda restitutio.
  
 Arguitur secundo. Emptor ille non potest  vendere rem  illam alteri, quoniam res aliena est,  ergo neque reddere latroni postulato pretio.  Probatur consequentia. Quia verus dominus  tantum   detrimenti patitur si tradatur res illa latroni  ac si venderetur, imo videtur quod magis detrimenti patiatur si traditur latroni, ergo non  potest illam tradere. Confirmatur. Quia cum  ille emptor reddit rem illam latroni, videtur esse manifestus cooperator cum iniqua  acceptione latronis &  cum  detentione iniqua:  ergo tenebitur restituere vero domino.
  
 Arguitur tertio. Si latro qui vendidit abesset longe vel moreretur, teneretur emptor  vero domino reddere illam rem etiam cum  iactura dati pretij, ergo etiam viuente latrone & præsente tenebitur rem illam restituere vero domino. Probatur consequentia.    Quia vita & præsentia latronis non tollit  ius à vero domino.
  
 Arguitur quartò. Iudex in foro exteriori  per sententiam iustam neque fundatus in falsa præsumptione sed omnino cognita veritate cogeret emptorem vt statim restitueret  vero domino, imo etiam si iam emptor rescidisset contractum cum latrone & latro nondum restituisset neque compareret, cogeretur emptor restituere: ergo in foro conscientiæ tenebatur ante sententiam iudicis. Probatur consequentia. Quia lex ciuilis quæ   non est pœnalis, & iusta sententia, obligant  reum ad id ipsum ad quod tenebatur antequam sententia pronuntiaretur: ergo emptor  ille iam tenebatur in conscientia. ¶ De ista  quæstione est duplex sententia. Prior est Magistri Soto lib. 4. de iustit. q. 7. art. 2. & Ioan.  de Medina in tractatu de rebus restituendis  quæst. 10. quod restitutio facienda est vero  domino neque est licitum rescindere contractum cum latrone. ¶ Altera sententia est  Alexan. Alen. in. 4. par. q. 86. memb. 3. art. 5.  & Gabr. in. 4. Sent. d. 15. q. 3. dub. 5. & Sylu.  in verb. restitutio. 3. §. 3. quam etiam sequutus fuit Magistro Victoria, videlicet, quod si talis  emptor non potest aliter recuperare pretium   datum, tunc licitum est rescindere contractum cum latrone. Si autem potest aliter recuperare pretium, non est licitum rescinde  re contractum cum ipso latrone.
  
 PRO decisione veritatis notandum est,  quod emptor qui bona fide emit rem  alienam potest dupliciter se habere. Vno modo ignorans esse alienam, sed emit illam in  suam vtilitatem: altero modo sciens quidem   esse furtiuam, sed emit illam modico pretio,  vt vero domino restituat: quia intelligit  quod aliter peribit res illa vero domino.
  
 Sit igitur prima conclusio. Emptor secundi   generis, tenebitur quidem rem illam restituere  vero domino: sed licitum erit sibi deducere  pretium quod dederat pro reilla. Probatur  vtraque pars. Prima, quia sciens rem esse alienam emit ea intentione vt redderet vero domino, & propterea emptio fuit licita. Altera  pars probatur. Quia nemo tenetur procurare vtilitatem alterius cum proprio detrimento,  nisi forte sit obligatus ex officio vt tutor vel  custos: sed emptor ille procurauit rem alterius dum illam emit à latrone, ergo potest sibi  deducere modicum illud pretium quod dederat. ¶ Confirmatur ex cap. rapinam. 14.  quæst. 5. vbi eiusmodi emptio laudatur: sed  exactione bona non debet aliquis reportare  damnum, ergo poterit deducere illud pretium.  Item in foro exteriori daretur actio emptori contra verum dominum, si dominus nollet  soluere illud pretium, ergo etiam in foro  conscientiæ licitum erat emptori deducere  pretium. Antecedens probatur ex cap. citat.  & est sententia Hostiensis titul. de pœnitentia. quem sequitur plurima Iurisperitorum  turba: & quanuis Baldus & Paul. de Castro  in. l. 1. ff. de negotijs gestis. negent competere huic emptori actionem nisi dominus ratam habuerit emptionem: sunt tamen intelligendi in foro exteriore quando emptor non   potest probare bonum animum quem habuit  emendo rem illam. Hæc conclusio sic intellecta & explicata est communis sententia Theologorum & Summistarum.
  
 Secunda conclusio. Si emptor bona fide  etiam ex ignorantia rescindat contractum  cum latrone putans se licitè id facere, non tenebitur postea ad vllam restitutionem faciendam vero domino. Probatur, quia ille  non tenetur ratione acceptionis iniquæ: quia  bona fide emerat: neque ratione rei acceptæ, quia iam non habet illam quam bona  fide transtulit in venditorem, recuperato  suo pretio, neque enim tenebatur scire subtilitates iuris: ergo nulla ratione tenetur.
  
 Tertia conclusio. Probabilis est sententia quæ negat esse licitum rescindere contractum cum latrone, sed potius asserit restituendam rem vero domino, etiam cum iactura dati pretij, loquimur de emptore primi generis. Hæc conclusio probatur argumentis factis initio quæstionis. Quam sententiam etiam tenet Couar. initio tertiæ partis  relect. regul. peccat. & Caiet. hic videtur eandem tenere. Ait enim absque vlla limitatione, quod qui rem alienam ignorans emit  non potest eam retinere quam primum nouerit esse alienam, sed tenetur vero domino  restituere.
  
 Quarta conclusio. Verosimilem etiam  sententiam iudico, quæ asserit licitum esse  in prædicto casu, aut saltem non esse contra    iustitiam: quòd emptor rescindat contractum cum latrone, etiam si sciat latronem  rem illam nunquam esse restituturum. Hæc  sententia videtur Nauar. in manua. cap. 17.  num. 29. vbi ait, quod quando aliquid accipitur à latrone: potest eidem restitui, etiam si  cessantibus inconuenientibus, melius est reddere vero domino. Idem dicit Syluest. restitutio. 4. §. 1. Hæc sententia videtur esse D.  Tho. infra. q. 66. art. 3. ad tertium, vbi ait. Id  quòd est per rapinam ablatum, est rapientis non simpliciter sed quantum ad detentionem. Ex quo sic arguitur. Latro habet ius  ad rem furtiuam conseruandam vero domino: ergo emptor potest illi reddere. Confirmatur ex. l. in literis. de restitutione spoliatorum. vbi prædo spoliatus, secundùm iuris  rigorem est restituendus. Præterea probatur conclusio. Contractus ille fuit iniquus,  ergo potest rescindi. Confirmatur. Nam rescindere talem contractum nihil aliud est  quàm reducere rem furtiuam in eum statum  in quo antea erat sine culpa emptoris, ergo  non facit iniuriam vero domino. Probatur  consequentia. Quia nemo tenetur ex iustitia res alienas in meliorem statum reducere, quam inuenerat: maxime cum proprio  detrimento.
  
 Sit quinta conclusio ex nostra sententia.  Peccatum est saltim contra charitatem, si  emptor absque proprio detrimento potest  restituere vero domino & restituat latroni,  de quo non est certus quod restituet. Probatur. Quia vnusquisque tenetur prospicere  proximo & rebus eius ne pereant, maxime  si id potest facili negotio præstare.
  
 Sexta conclusio. Mihi profecto verosimillimum est, quod peccet contra  iustitiam,  qui sine suo detrimento potest vero domino restituere: & rescindit contractum cum latrone, de quo non est certus quod restituet. Probatur. Quia dum res illa venit ad manus  emptoris, iam est in meliori statu, ergo dum  iterum tradit illam latroni, tenebitur restituere vero domino. Probatur consequentia.  Quia illa noua traditio, est quasi ablatio rei  alienæ inuito domino, & est consensus cum  ipso latrone, qui iterum accipit rem alienam   inuito domino. Cæterum vbi est detrimentum   &  periculum emptoris: iam habet excusationem dum reddit rem illam latroni. Nemo  enim tenetur ex iustitia cum proprio detrimento conseruare rem alienam: nisi forte aliàs  sit obligatus ex officio. Confirmatur. l. bona  fide. ff. depositi. vbi dicitur, quod depositarius  bona fide accipiens à latrone: tenetur ex iustitia vero domino reddere, ergo simile est  in nostro casu. Et confirmatur denique, quia  sequeretur quod si quis pallium proximi de  torrente eriperet periturum: quod postea  non peccaret contra iustitiam, si iterum proijceret in torrentem. Probatur sequela, quia  eadem est ratio.
  
 Denique notandum. Quod omnia quæ   diximus de emptore bonæ fidei circa restitutionem faciendam vero domino: sunt intelligenda proportionabiliter de depositario, qui bona fide accipit aliquid in deposito à latrone.
  
 AD argumenta proposita initio respondetur, quatenus militant  contra aliquas  conclusiones. Ad primum respondetur, quod  ita verum est, quod ratione rei acceptæ tenetur  emptor restituere vero domino nisi rescindat contractum:  & tunc etiam rescindendo dat  illam habenti ius ad eam, vt conseruet vero domino. Quemadmodum qui accipit rem à depositario, restituet depositario & non tenetur vero domino reddere. Ad confirmationem respondetur, quod iam diximus in quibus  casibus licitum sit non reddere vero domino.
  
 Ad secundum respondetur negando consequentiam, quoniam latro habet ius ad rem  illam vt restituat vero domino. Item quia rescindendo contractum reducitur res ad statum   quem antea habebat, quod quidem non contingit  si alteri vendatur. Ad confirmationem negatur antecedens. Imo non tenetur emptor cum   suo detrimento euitare iniquam detentionem   rei alienæ. Concedimus autem quod cooperabitur cum latrone, quando sine proprio detrimento poterat rem vero domino reddere: & iterum reddit latroni de quo non est  certus quod restituet. ¶ Ad tertium negatur consequentia. Et ratio discriminis est. Quoniam   quando ipse latro non comparet, deficiunt  rationes factæ pro nostra sententia: & cum  ipse emptor non possit iam recuperare pretium suum, qui erat finis honestans rescisionem contractus: tenebitur ratione rei alienæ     reddere vero domino. Ad probationem consequentiæ respondetur, quòd vita vel præsentia latronis non tollit secundùm se ius  veri domini: sed facit possibilem rescisionem contractus, vt emptor seruet seipsum  indemnem.
  
 Ad quartum respondetur, quod illa iudicis sententia fundatur in duplici præsumptione iuris, quæ in casu particulari falsa est. Altera est quòd in conuentione cum latrone  præsumitur dolus, & maxime in rescisione  contractus: altera quia qui possident res alienas præsumuntur auidiores ad illas & timidiores in vitandis proprijs damnis, quàm ratio postulat: & ideo sententia pronuntiaretur   ex tali iuris præsumptione in fauorem veri  domini. Respondetur secundò, non esse omnino vniuersalem regulam, vt id ipsum teneatur homo facere in conscientia ante iudicis sententiam & post illam: vbi nulla est  etiam ignorantia iuris vel facti. Est enim instantia, primò quidem si sint duæ opiniones probabiles contrariæ, tunc possum ego  qui rem alienam possideo, sequi opinionem  quæ est in meum fauorem: at vero iudex qui  fert sententiam potest sequi contrariam opinionem, & obligabit me ad restitutionem.  Bene verum est, quod lata sententia non potero ego executioni resistere: quia non potest esse bellum iustum ex vtraque parte: at  vero si absque aliquo scandalo & repugnantia exteriore, possem ego adhuc retinere rem   illam: licitum est retinere. Deinde est altera  instantia. Dictum est in artic. 5.  & certissimum est, quod non tenetur homo cum periculo vitæ restituere vero domino rem  quam à latrone acceperat: & tamen si iudex  ferret sententiam, vt reddat tunc rem vero  domino: etiam si retinens illam, obijciat quod  sibi imminet periculum à latrone, respondebit namque iudex (que lo oye y que le hara justicia suo tempore) sed quod interim reddat  alienum proprio domino. Ecce casus vbi  per iustam sententiam iudicis vbi nulla est  ignorantia, compellitur aliquis reddere quod  non tenebatur in conscientia. Ratio huius  est, quia iudex ex officio tenetur reddere  vnicuique quod suum est: non autem pertinet ad eum considerare detrimenta quæ   per accidens consequuntur debitoribus: ipsi    autem debitores poterunt in conscientia proprium detrimentum attendere.
  
 DVbitatur secundò. An ille qui emit  rem furtiuam bona fide, verbi  gratia, Petrus  & in eadem bona fide perseuerans vendit  illam Francisco: teneatur postea comperta  veritate, restituere pretium vero domino,  quando non potest res ipsa restitui?
  
 Arguitur primo pro parte negatiua, quoniam in casu præcedentis dubij, potest Petrus post rescissum contractum cum latrone, retinere sibi pretium, ergo multo magis  in præsenti casu. Probatur consequentia.  Quia in casu priori, sciens rem alienam esse, rescindit contractum cum latrone: at in  casu nostri dubij, nesciens adhuc esse furtiuam: vendit alteri, ergo &c.
  
 Secundò arguitur. In præsenti casu, Petrus non tenetur restituere ratione iniustæ   acceptionis, quia bona fide emerat: neque ratione rei acceptæ, quia iam bona fide vendidit, ergo nullo modo tenetur.
  
 Tertiò arguitur. Si Petrus rem illam donasset vel in suum vsum consumpsisset vel  amisisset, non tenetur ad restitutionem, quia  non est factus ditior ex illa re, ergo neque  in casu posito, vbi etiam non est factus locupletior: quia tanti vendidit quanti emit.
  
 Sed pro altera parte, facit primò. Quod  vnus titulus faciendi restitutionem, est res  aliena detenta vel fructus illius, ergo cum  Petrus receperit pretium ex venditione rei  alienæ: tenebitur illud restituere, quoniam  est quasi fructus ipsius rei. Confirmatur.  Quoniam in illa venditione quam Petrus  fecit, non transfert dominium rei alienæ in  Paulum, ergo neque ipse acquirit dominium pretij, & per consequens tenetur illud  restituere.
  
 Secundò arguitur. Qui rem quam acceperat à latrone dono, posteà si vendat, tenetur cognita veritate restituere pretium vero  domino in quo factus est ditior: sed similiter Petrus efficitur locupletior, ergo tenetur pretium illud restituere. Probatur minor.  Quia iam re vera amiserat ipse pretium  quod dederat latroni, ergo ex re aliena fit  locupletior quàm debebat esse reparando  damnum suum de re aliena.
  
 Tertiò arguitur. Paulus in casu posito tenetur rem  illam cognita veritate reddere vero  domino, ergo etiam Petrus qui fuit venditor tenetur seruare Paulum indemnem, ergo tenebitur ad restitutionem pretij ipsi Paulo, quod si non fuerit possibile: vero domino tenebitur restituere tale pretium.
  
 PRO decisione veritatis sit prima conclusio. Petrus in casu posito tenetur facere quantum in se est, vt Paulus qui bona  fide emit rem alienam nullum patiatur detrimentum: ita sanè quòd si verus dominus  rei inuenerit illam apud Paulum, vel sit probabile quòd inueniet: tenebitur Petrus reddere pretium Paulo, vel esse paratus vt reddat si opus fuerit. Hanc conclusionem probant argumenta pro parte affirmatiua.
  
 Sed tota difficultas est, quando Paulo  nullum imminet periculum & Petrus retinet pretium rei alienæ quam vendidit olim:  an teneatur illud pretium vero domino reddere, vel an teneatur rescindere contractum  cum ipso Paulo, vt rem ipsam restituat vero domino? De qua re est communis sententia, quod Petrus tenetur ad restituendum   vero domino in tantum, in quantum factus  est locupletior quam antea erat: quando bona fide accepit rem à latrone, ita sanè quod  si tanti vendidit quanti emit, ad nullam tenetur restitutionem: si autem pluris vendidit  tenebitur ad restitutionem totius pretij in  quo factus est locupletior. Hanc sententiam  tenet Caietan. hic & Syluest. verbo restitutio. 3. & Maior in. 4. distin. 13. quæst. 16. &   Medina quæst. 10. de rebus restituendis. Soto vbi supra art. 2. & Couarruuias vbi supra.   Id etiam tenuit Victoria. Et ratio est, quia in  prædicto casu neque tenetur ratione acceptionis, quia bona fide accepit, neque ratione rei, quia iam bona fide transtulit à se talem rem: neque manet cum aliquo fructu  ipsius, quod si manet cum fructu obligabitur ad restituendum illum, ergo ex omni  parte manet hæc sententia iustificata.
  
 Secunda conclusio. Hæc sententia propter autoritatem asserentium probabilis est  plurimis, quæ  & apparenter probatur argumentis factis pro parte negatiua, eo vel maxime quod fauet possessori bonæ fidei.
  
 Tertia conclusio. Mihi multo probabilior sententia est, imo opposita non videtur    mihi probabilis, si ratio bene examinetur,  videlicet, quòd in prædicto casu Petrus tenetur restituere totum pretium iustum vero domino rei, si non potest rem ipsam restituere. Hanc sententia docuit in hac schola Salmantina Magister Peña: & probatur. Si  Petrus retineret apud se rem  illam, neque  compareret latro cum quo posset rescindere contractum, teneretur cognita veritate quod res  illa est aliena, reddere illam vero domino,  ergo & tenebitur restituere pretium si rem  illam iam vendiderat. Probatur consequentia. Quia res illa & eius pretium quasi idem  censentur quantum ad humanas commutationes. Secundò probatur. Nam si Petrus tenetur ad excessum pretij si pluris vendidit  quàm emerat, eo quòd in illo factus est locupletior: etiam tenebitur ad restituendum  pretium iustum. Probatur consequentia.  Quia in toto illo factus est locupletior quando vendidit rem bona fide. Probatur. Quia  quando vendidit rem illam, vendidit alienum, ergo pretium quod accipit pro re aliena non debet illud habere, atque adeo si retinet efficitur locupletior quam debet esse quando  vendidit rem alienam. Confirmatur. Quia  Paulus qui bona fide emit rem alienam, habet intentionem dandi pretium vero domino rei, ergo reuera non transfert dominium  pretij in Petrum venditorem, ergo Petrus  nulla ratione potest retinere pretium illud,  siquidem non acquirit dominium: quemadmodum non acquisiuit dominium rei quam   vendidit. Denique probatur. Si res illa aliena vendita Petro, fructificasset in domo Petri, teneretur Petrus restituere fructus vero  domino: sed pretium rei non est minus, imo  magis videtur esse res ipsa quam fructus eiusdem, ergo non minus tenebitur restituere  pretium rei. Et hanc conclusionem probant  argumenta facta pro parte affirmatiua.
  
 AD argumenta facta pro parte negatiua respondetur. Ad primum negatur  consequentia. Est enim differentia, quoniam   in priori casu rescindens contractum cum  ipso latrone non facit aliquam iniuriam vero domino, sed rescindit iniustitiam sibi  factam, & quasi defendit se à latrone deducendo rem furtiuam ad eundem prorsus  statum in quo antea erat constituta. At    vero in secundo casu de nouo transfert rem  alienam in alterum statum, neque enim debet Petrus resarcire illam iniuriam quam  sibi fecit latro de fructu rei alienæ.
  
 Ad secundum autem respondetur, quòd  Petrus in casu ibi posito tenetur ad restitutionem ratione rei alienæ: quoniam etiam  si non habeat illam rem apud se materialiter loquendo, habet tamen fructum vel pretium illius, cuius dominium non potuit acquirere ex tali venditione rei alienæ. Sequitur ergo euidenter, quòd tenebitur pretium  illud alicui restituere, vel rescindendo contractum cum Paulo &  reddendo ipsam rem  vero domino, vel saltem dando vero domino pretium ipsius rei, illud scilicet quod habuit ex eo quod talem rem vendiderit alteri scilicet Paulo, cui talem rem vendiderat.
  
 Ad tertium argumentum transeat antecedens, & nego consequentiam, quia si donasset vel amisisset rem illam, non est factus  Petrus locupletior, at tunc factus est locupletior recipiendo pretium pro re vendita, quod iam ipse Petrus amiserat datum  latroni.
  
 DVbitatur tertiò. An bonæ fidei possessor teneatur restituere fructus rei  furtiuæ? Verbi  gratia, emit Petrus bona fide & possidet oues vel vineam: an teneatur restituere  lac, lanam, &c. Pro parte negatiua, sunt quædam leges ciuiles quæ tribuunt ius & dominium horum fructuum possessori bonæ fidei, verbi  gratia,  lex bonæ fidei. ff. de acquirendo  rerum dominio. &. l. sequitur. §. lana. ff. de  vsucapionibus. &. l. in pecudum fructu. ff.  de vsuris. & Instituta de rerum diuisione. §.  in pecudum. vbi dicitur fructus pecudum,  continuò efficitur possessoris bonæ fidei.
  
 Secundò arguitur. Qui bona fide emit  rem alienam, nihilominus exponit se periculo amittendi pretium & reddendi rem  vero domino, ergo æquum est vt interim recipiat commodum ex re quam emit.
  
 Tertiò arguitur. Si quis inuitetur ad cœnam furtiuam, & bona fide cœnet, non tenetur postea cognita veritate restituere pecunias, quas erat consumpturus in sua cœna  in domo propria: & tamen in illis factus est  ditior propter cœnam furtiuam, ergo simile est in nostro casu.
  
  SED in oppositum est. l. certum. C. de  rerum vendicatione. &. l. eos. §. item veniunt.  &. l. sed etsi. ff. de petitione hæreditatis. &. l.  fructus. ff. de vsuris. &. l. si me & Titium. ff. si  certum petatur. quibus legibus cautum est:  vt possessor bonæ fidei teneatur fructus rei  furtiuæ restituere in quantum factus est locupletior.
  
 PRO decisione veritatis sit prima conclusio. Possessor bonæ fidei non tenetur  restituere fructus rei furtiuæ si non est factus  ditior ex illis. Hæc est communis sententia  & Theologis & Iurisperitis:  & probatur ex  legibus citatis in primo argumento, &  etiam   ex quibusdam citatis in oppositum, & ratio  ipsam confirmat. Quia ille bonæ fidei possessor non tenetur ratione iniquæ acceptionis: neque ratione rei acceptæ, siquidem fructus iam sunt consumpti neque possessor inde factus est ditior: ergo nulla ratione tenetur restituere.
  
 Secunda conclusio. Bonæ fidei possessor  tenetur restituere omnem fructum  & quidquid apud se retinet rei furtiuæ, ex quo factus est locupletior. Hæc probatur ex legibus citatis in oppositum, & insuper ratione.  Quoniam fructus rei & res ipsa quantum  ad mores attinet & humanas commutationes, pro eodem reputantur. Sed res aliena  est restituenda, ergo & fructus rei alienæ.  Item ratio Diui  Thomæ ad primam conclusionem confirmat istam nostram. Quia secundum formam commutatiuæ iustitiæ debet  subtrahi ab eo, qui habet vltra id quod suum   est. Sed talis possessor habet aliquid vltra id  quod suum est: ergo debet illud restituere.  De hac conclusione videatur Couar. lib. 1.  Variar. cap. 3. num. 6. Denique communis  sententia est Theologis & Iurisperitis. Verum est tamen, quod est controuersia in conciliandis legibus citatis, videlicet, in diffiniendo, an dominus rei possit petere à bonæ fidei possessore actione rei vindicationis, an  ex officio iudicis. Hoc est an possit petere à   iudice in omni rigore, vt adiudicet sibi fructus etiam si nolit: an potius possit petere à   iudice vt liberaliter arbitretur, & secundùm  æquitatem quandam adiudicet sibi fructus  aut partem illorum.
  
 Tertia conclusio. Fructus & effectus vtiles rei furtiuæ, possunt vsucapi à bonæ fidei  possessore spatio triennij transacto cum bona fide: etiam illi fructus quos durante triennio bonæ fidei ceperat, efficiuntur possessoris bonæ fidei. Hæc est communis sententia  Theologis & Iurisperitis & patet ex his quæ   diximus in superioribus in materia de præscriptione.
  
 Quarta conclusio. Qui bona fide accipit à latrone res quæ sunt materia mutui, non   tenetur ad restitutionem fructuum, etiam si  ex illis factus sit locupletior: dummodo fur  non reddatur ex illa datione impotens ad restituendum vero domino. Est tamen aduertendum, quod illæ rei dicuntur materia mutui,  quæ vnico vsu consumuntur, vt est pecunias panis & vinum. Probatur modo conclsuio, qui  bona fide accipit aliquid huiusmodi à latrone non tenetur ratione acceptionis vt patet,  neque ratione rei acceptæ, quia iam consumpsit illam bona fide, ergo nulla ratione tenetur. Secundo probatur, ipse verus dominus  rei non habet ius petendi à latrone eandem  numero rem, sed similem vel eiusdem pretij: sed res similis vel eiusdem pretij manet  apud latronem vnde possit restituere: ergo  accipiens ab illo non tenebitur restituere, sed  poterit remittere verum dominum ad latronem. Tertio, latro poterat donare aliam pecuniam vel aliud frumentum cuius erat dominus ipsi Petro: ergo etiam ipsam furtiuam   pecuniam vel frumentum. Probatur consequentia, quia non magis est obnoxia restitutioni pecunia furtiua apud latronem: quam  quæ erat propria, ergo cum apud latronem  maneat vnde possit soluere, poterit Petrus  ab eo accipere dono pecunias vel panem  emere vel vinum.
  
 Sed est obiectio. Ex hac ratione sequitur,  quod etiam si Petrus sciat hanc numero pecuniam esse furtiuam, poterit eam dono accipere à latrone vel per contractum vendendo illi vestem vel aliquid aliud: dummodo  ipse latro habeat alia bona vnde possit facile restituere. Respondetur, quod in foro exteriore condemnaretur Petrus in tali casu: quia  præsumitur dolus: sed in foro conscientiæ   non tenebitur, maximè si accepit illam pecuniam ex contractu venditionis rei. Respondetur secundo, quod si constat Petro pecuniam illam singularem esse furtiuam & accipit eam: tenebitur ratione iniquæ acceptionis: at vero si non constat quando accepit,  & vsus est illa non vltra tenebitur restituere, vt in quarta conclusione dictum est.
  
 Ad argumenta in oppositum pro parte negatiua. Respondetur ad primum, quod illæ   leges probant primam conclusionem. Ad secundum nego consequentiam, quia ipse emptor propria voluntate emit illam: & idcirco verus dominus non debet pati detrimentum. ¶ Ad tertium, aliqui dicunt, quòd inuitatus ad cœnam furtiuam, tenetur restituere tantum inquantum sactus est locupletior  cœnando in conuiuio. Verbi  gratia, Si domi suæ consumpturus erat argentum: tenebitur ad restitutionem argenti illius. Sed profecto mihi  magis placet, quod non teneatur ad aliquam  restitutionem: si ille qui inuitauit non est factus impotens ad soluendum, propterea quod  Petrus cœnauit cum illo.
  
 DVbitatur quarto, circa secundam conclusionem. An Petrus mala fide emens  vel accipiens aliquid à latrone teneatur semper restituere vero domino, ac possit rescindere contractum?
  
 Ad hoc dubium breuiter respondetur. Petrus in tali casu non potest rescindere contractum cum latrone, si non est certus quòd  latro restituet vero domino: sed tenebitur  Petrus cum detrimento pretij dati restituere vero domino. Hæc conclusio est contra  Syluest. in verb. restitutio. 3. quæst. 7. & contra Nauar. in suo manual. cap. 17. nu. 84. qui  citat pro sua sententia Alex. Alens. in. 4. parte. Aiunt itaque isti autores quòd saltim in  foro conscientiæ potest Petrus rescindere contractum cum latrone.
  
 Sed probatur nostra conclusio, Petrus in  tali casu efficitur socius furis & furti particeps, ergo tenetur ad restitutionem sicut ipse  fur. Item videtur expressa sententia  Diui Thomæ, ait enim in secunda conclusione, quòd  ratione iniquæ acceptionis: tenetur homo  ad restitutionem, etiam si res accepta apud  ipsum non maneat. Sed Petrus in prædicto  casu sciens & prudens rem esse furtiuam, iniquè accepit illam: ergo tenebitur ad restitutionem, etiam si rescindat contractum cum  latrone ratione iniquæ acceptionis.
  
   Secunda conclusio. Petrus tenebitur in  isto casu ad restitutionem, non solum ipsius  rei: sed etiam lucri cessantis & damni emergentis, ipsi domino: deductis tamen expensis quas dominus ipse erat facturus in colenda re sua, vel sustentanda. Sed quæret aliquis,  an si res illa erat vsu consumptibilis: teneatur Petrus ad restitutionem? Respondetur  affirmatiuè, & est eadem ratio atque ipsius  conclusionis, quoniam acceptio fuit iniqua,  & propterea omnia damna & detrimenta  quæ sequuntur ipsi domino sunt restituenda. Neque videtur nobis distinguendum cum  Ioanne de Medina tractatu de rebus restitu.  quæst. 10. vbi ait, quòd nisi fur ex illa emptione & venditione factus sit impotens ad  restituendum: non tenebitur Petrus ad restitutionem, Et ratio eius est, quia Petrus poterat pecunias furtiuas dono accipere, si fur  alias habebat vnde solueret: ergo siue rem vsu  consumptibilem potuit accipere. Sed respondetur negando antecedens. Imo in tali casu  est iniqua acceptio, si Petrus in particulari  cognoscit quòd istæ singulares pecuniæ sunt  furtiuæ, & etiam si sint res vsu consumptibiles. Non enim debemus fauere consentienti  cum latrone: cum detrimento veri domini.
  
 DVbitatur quinto. Quid teneatur dubiæ fidei possessor facere circa rem  alienam restituendam?
  
 Respondetur & sit prima conclusio. Qui  initio emptionis dubius, an res esset furtiua  emit eam intendens commodum veri domini: non peccat, sed tenetur post ea facere  inquisitionem diligentem pro qualitate rei  & quantitate dubij. Quod si verus dominus  comparuerit tenebitur rem illi reddere, &   potest deducere pretium quod pro re illa  dedit, vt diximus in dubio. 1. conclusione. 1.
  
 Secunda conclusio. Qui dubius an res sit  furtiua emit eam in proprium commodum:  peccat contra iustitiam, & tenetur illam restituere ratione iniquæ acceptionis, & ratione rei acceptæ: sicut dictum est de emptore  malæ fidei. Est exemplum frequens in argentarijs, & bibliopolis qui facile possunt coniectari ex conditioni vendentium & ex alijs  circunstantijs rem esse furtiuam: & nihilominus emunt in proprium commodum.  Ratio huius est: quia ille euidenter se exponit periculo contrectandi rem alienam inuito domino: ergo peccat contra iustitiam.  Confirmatur ex. l. bonæ fidei. ff. de acquirendo rerum dominio: vbi dicitur, quod  bonæ fidei possessor facit fructus suos, at malæ fidei possessor vel dubiæ  non facit fructus  suos, ergo eadem est ratio de mala fide &   dubia fide ad accipiendam rem.
  
 Sed contra. Regula communis est quod  in dubijs melior est conditio possidentis, ergo emptor dubitans poterit postea sibi retinere quod emit. Respondetur primo, quod  hoc argumentum conuincit saltem, quod  non potest emere: quia dum vult emere  nondum possidet: ergo in dubio non debet intrare in possessionem alieni. Respondetur secundo, quòd in dubijs dicitur melior esse conditio possidentis: quando bona  fide accepit sibi possessionem, quando vero mala fide vel dubia, fuit iniqua acceptio:  ac proinde non erit melior conditio in dubio istius possidentis.
  
 Tertia conclusio. Qui à principio, bona  fide rem furtiuam occupauit: & postea dubitat rationabiliter an illa res sit aliena: tenetur diligentem inquisitionem facere, vt sciat  veritatem: quòd si nouerit esse alienam debet restituere: si autem non facit inquisitionem diligentem, exponit se euidenter periculo retinendi rem alienam inuito domino.
  
 Sit quarta conclusio. Si facta diligenti examinatione, adhuc manet dubius rationabiliter: nihilominus poterit retinere sibi rem  illam & vti illa. Ratio est, quia in isto casu  verificatur, quod in dubio melior est conditio possidentis. Intelligitur enim de dubio iam diligenter examinato: tunc enim  dubium illud, magis est speculatiuum,  quam practicum. Quemadmodum si quis  duxit vxorem bona fide, existimans priorem maritum esse mortuum: & postea rationabiliter dubitat an sit viuus vel mortuus: non potest licitè cum illo dubio accedere ad vxorem, donec faciat diligentem  inquisitionem ad cognitionem veritatis. Facta vero diligenti inquisitione iam poterit  accedere ad vxorem: non obstante quod  maneat dubius: quia iam dubium illud est  speculatiuum. Ita etiam continget in illo,  qui bona fide accepit rem alienam:  & postea    dubitat, debet enim examinare dubium sicut iam diximus. Vtrùm vero cum tali dubia  fide possit esse præscriptio, quando bona fide  cœpit homo possidere? De hac re variæ sententiæ sunt. De quo vide Syluest. in verbo,  præscriptio. §. tertio. par. 3. vbi tenet sententiam  Bart. in. l. naturaliter. ff. de vsucap. quod  continuatur  præscriptio  cum illa fide dubia: examinato tamen dubio diligenter & ego ita teneo, quanuis sentiat oppositum Magister  Soto libr. 4. de Iustitia. quæst. 5. artic. 4. quoniam re vera post illam diligentem inquisitionem, iam illa potest dici bona fides, moraliter & practicè: quanuis habeat dubitationem   quandam speculatiuam.
  
 Quinta conclusio. In casu posito, licet  possit homo rescindere contractum  cum illo à   quo emit, quia vult se ipsum indemnem seruare: tamen non poterit alteri vendere illam rem, nisi manifestando dubium illud.  Probatur, quia vendens tenetur manifestare vitium rei, ex quo emptori potest incommodum euenire. Ista conclusio est contra  Syluestrum in verbo, restitutio. 3. quæstio.  7. vbi ait, quod absolutè potest vendere. Verum est tamen quod si facta diligenti inquisitione, nulla reliqua est spes decidendi dubium illud: poterit homo absolutè vendere, sicut ipsemet iam bona fide possidet. Hactenus de prima & secunda conclusione.
  
 DVbitatur sexto. Et principaliter circa  tertiam conclusionem Diui Thomæ,  vbi ait quòd qui accipit rem alienam in suam   vtilitatem & absque aliqua iniuria domini,  tenetur ad restitutionem ratione acceptionis. Est enim grauis difficultas, vtrùm qui  accepit rem accommodatam, verbi  gratia, Equum,  teneatur restituere domino: etiam si equus  perierit absque culpa commodatarij? Ratio dubitandi non est modica, quoniam in capit. vnico. de commodatis habetur quod is  qui gratia sui tantum accepit rem commodatam: tenetur ad restitutionem, etiam de  leuissima culpa. Fortuitus autem casus nisi  interueniat culpa vel pactum vel nisi in mora fuisset commodatarius, non est illi imputandus. Ecce quomodo non videtur vniuersalis conclusio Diui Thomæ.
  
 Arguitur nihilominus in fauorem sententiæ Diui Thomæ. Primo. Mutuatarius    tenetur restituere debitum, etiam si nulla  sua culpa pereat mutuum: ergo etiam commodatarius tenetur restituere commodatum vniuersaliter. Probatur consequentia.  Nam magis videtur teneri ad restitutionem,  is qui non accipit dominium rei: quam is  qui accepit: sed commodatarius non acquirit dominium commodati, mutuatarius vero acquirit: ergo si iste tenetur restituere,  multo magis ille.
  
 Secundo arguitur. Si culpa requiritur in  commodatario vt teneatur restituere, vel requiritur mortalis vel sufficit venialis, si venialis sufficit, videtur durissimum quod pro  leuissima culpa soluat magnum pretium, si  vero mortalis fuit, sequitur quod ferè nunquam tenebitur commodatarius restituere: raro enim accidit vt rem alienam tanta  negligentia commodatarius perdat, vt sit  mortalis culpa.
  
 Tertio arguitur. Si culpa requiritur, sequitur quod pro quantitate culpæ teneatur  commodatarius restituere plus minus ve  pretij, propter rem perditam. Consequens  videtur inconueniens magnum, quia esset  magna confusio metiri quantitatem culpæ, ergo.
  
 De hac difficultate Magister Soto lib. 4.  de Iustitia. quæst. 7. artic. 2. dicit quatuor: Primum est, quod commodatarius tenetur restituere de leui culpa. Secundum est, quod  non tenetur in totum, sed pro ratione &   quantitate culpæ. Tertium est, quod non  tenetur in foro conscientiæ nisi ex culpa mortali. Quartum est, quod omnia æstimanda sunt secundum forum exterius, & eius  sententiæ standum etiam in foro conscientiæ. At vero sententia communis est, quod  commodatarius tenetur ad restitutionem:  etiam si leuissima sua culpa res commodata perijt. Hanc sententiam docet Caietanus  in hoc loco. Et Adrianus in. 4. in materia  de restitutione. fol. 48. Et Syluester in verbo, commodato. §. sexto. quæst. 8. & verbo,  culpa. §. quarto.  & est communis sententia  Iurisperitis.
  
 PRO decisione veritatis, notanda est distinctio celebris in hac materia apud  Iurisperitos, videlicet, quod res commodata tripliciter potest perire apud commodatarium. Primo quidem fraude vel dolo, quando  ex certa scientia & malitia res perijt. Secundo aliqua culpa commodatarij, Vbi aduertat Theologus quòd nomine culpæ aliud intelligunt Iurisperiti, quam Theologi. Nam  Theologi intelligunt peccatum aliquod coram Deo: sed Iuristæ intelligunt aliquam  priuationem diligentiæ, quæ  secundum mores hominum poterat adhiberi ad conseruandam rem illam, iuxta materiam & conditionem vniuscuiusque rei: siue illa priuatio sit peccatum coram Deo siue non, & huiusmodi culpam rursus distinguunt in leuem  & leuissimam & latam & amplam. Tertio  potest perire res accommodata ex casu fortuito, qui non cadit sub humana prouidentia, seu diligentia circa talem rem seruandam.
  
 HIS positis, sit prima conclusio. Commodatarius tenetur ad restitutionem  rei commodatæ: etiam si leuissima sua culpa perierit, neque peccauerit coram Deo.  Hæc conclusio probatur ex citato capit. de  commodato. Item ex. l. in rebus. & ex. l. si  certo. §. commodato. ff. commodati. Vbi hæc  conclusio expressè habetur: & est communis sententia Theologorum & Iurisperitorum, & ratione probatur, nam ius naturæ   postulat, vt qui rem ab alio accipit in proprium commodum: teneatur ad hoc quod  dominus rei qui gratiam fecit non patiatur  detrimentum: ergo si culpa vel inconsideratione commodatarij res perijt: non debet  dominus pati aliquod detrimentum. Confirmatur. Quoniam aliâs tolleretur de republica commodandi contractus, qui valde necessarius est: nemo enim vellet commodare rem suam cum tanto periculo.
  
 Præterea arguitur specialiter contra sententiam Magistri Soto, quoniam secundum  ipsum standum est sententiæ quæ pronuntiatur in foro exteriori: sed in foro exteriori  condemnatur semper commodatarius de  leuissima culpa: ergo non requiritur mortalis culpa vt in conscientia teneatur restituere. Neque valebit dicere quod est lex pœnalis, & propterea obligat postquam prolata est sententia, quoniam profecto tam leuis culpa non est digna tanta pœna, ac proinde lex esset iniqua si pœnalis esset. Rursus  neque valebit respondere, quod sententia    fundatur in falsa præsumptione: quoniam  si hoc esset verum  non obligaret in conscientia.  Neque rursus lex præsumit peccatum mortale: nam expressè condemnat de leuissima  culpa. Dicendum ergo est, quod iura nihil  aliud statuunt in hac parte: quàm quod naturæ iure constitutum est.
  
 Secunda conclusio. Commodatarius non   tenetur restituere, quando res commodata  perit casu fortuito. Hæc conclusio intelligitur, nisi forte qui commodauit non expressit conditionem casus fortuiti: tunc enim commodatarius tenebitur restituere: quoniam  alter potuit in contractu libero qui nullo modo erat in vtilitatem propriam, talem conditionem apponere. Conclusio itaque sic intellecta asseritur ab omnibus Iurisperitis, &   ipsa iura citata illam confirmant.
  
 Sed oportet obseruare, quis nam sit casus fortuitus. Est enim qui non cadit sub humana prouidentia, verbi  gratia, Si fulmine percusus  equus accommodatus pereat: & latrones multi repente aggrediantur, vbi grassari non solent. Ratione vero probatur, nam dominus rei accommodatæ non debet exigere  maiorem solicitudinem à commodatarijs  seruanda re, quam ipsemet posset habere:   nisi forte vellit exprimere talem conditionem casus fortuiti: ergo si casu fortuito res  ipsa perijt domino perit.
  
 Sed rursus obseruandum est, quòd cum  fuerit dubium an casus fuerit fortuitus, an  vero prouideri potuerit ab ipso commodatario, & non fuerit prouisus: tunc declinandum est potius in fauorem domini. Ratio  est, nam æquum est vt commodatarius qui  beneficium recipit, patiatur potius damnum   in casu dubio, quam ipse dominus qui nullam reportat vtilitatem.
  
 Tertia conclusio. Quando commodatarius ex culpa etiam leuissima tenetur restituere, tenebitur in totum  & non in partem. Hanc  expressè tenent iura citata, &  communis sententia. Et ratio est manifesta: quoniam obligatio ad restituendum non oritur ex culpa  veniali aut mortali coram Deo: sed potius  ex natura contractus accommodationis, qui  postulat vt commodatarius teneatur rem commodatam domino reddere nisi perierit casu  fortuito: &  quomodocunque alias pereat imputandum erit damnum ipsi commodatario. Siquidem non fuit solicitus seruare rem alienam, & hoc est quod nomine culpæ intelligunt Iuristæ, ergo illi tenebitur in totum restituere.
  
 Quarta conclusio. Mutuatarius tenetur  restituere, etiam si fortuito casu mutuatum  amiserit. Ratio est, quia mutuatarius statim  efficitur dominus mutuati, vnde si mutuatum perit apud dominum ipsi domino perit:  & ipse tenetur restituere magis ratione acceptionis, quam commodatarius qui  non acquirit dominium commodati.
  
 Ad argumenta in oppositum respondetur. Ad primum concedo antecedens & nego consequentiam. Ad probationem negatur maior. Nam licet pluribus titulis teneatur commodatarius restituere, scilicet, ratione acceptionis, & ratione acceptæ rei, tamen mutuatarius strictius tenetur ratione  acceptionis: eo quod suscipit rem vt verus  dominus, ad consumendum illam: & idcirco tenetur ad restituendum illam in omni  euentu. ¶ Ad secundum argumentum iam  diximus, quod non requiritur culpa mortalis neque venialis coram Deo: sed sufficit  non apposuisse necessariam diligentiam secundum humanam prouidentiam possibilem: & idcirco tenebitur ad restituendum  in totum.
  
 Ad tertium respondetur, quod culpa iuridico modo accepta, requiritur in quantum   est signum non perijsse rem humano casu  fortuito, in quo solum excusatur commodatarius à restitutione quando non præcessit pactum. Vnde etiam leuissima culpa sufficit vt teneatur restituere.
  
 DVbitatur septimo. Circa quartam conclusionem vbi agitur de acceptione  iusta quæ est in vtilitatem dantis. An depositarius teneatur restituere solum quando  sua culpa magna, depositum amiserit?
  
 Arguitur primo pro parte negatiua. Ex  cap. bona fides, de deposito. vbi dicitur bona fides abesse præsumitur, si rebuis tuis saluis existentibus depositas amisisti. Ex quo  sic arguitur. Sit casus quod Petrus non poterat simul res proprias & depositas ab incendio eripere, & reliquit depositas vt proprias  liberaret: tunc condemnabitur ex citato capit. ergo non requiritur aliqua culpa in depositario vt teneatur restituere.
  
 Arguitur secundo. Ex eodem capit. vbi  habetur quod pacto vel culpa vel mora præcedentibus, casus etiam fortuitus imputatur depositario: ergo sufficit quæuis culpa  neque requiritur magna. Confirmatur ex  capit. si tua culpa. de iniurijs & damno dato, vbi dicitur quod sufficit negligentia, nec  ignorantia excusat: quo minus teneatur depositarius restituere. Et capit. consuluisti. 2.  quæst. 4. Et capit. in lectulo. 34. quæst. 2. Et  capit. si clerico. 50. distinct. In quibus omnibus leuissima culpa imputatur depositario.
  
 Propter hæc testimonia Adrianus in. 4.  vbi supra ait, depositarium teneri ad restituendum: etiam de leuissima culpa, accepto nomine culpæ iuridico modo. Altera  sententia est Magistri Soto vbi supra, quod  depositarius qui recipit depositum in gratiam eius qui deponit: non tenetur ad restitutionem, nisi ex culpa mortali, & multo  maiori quam illa, quæ  commodatarium obligat: quia licet sit mortalis culpa quæ obligat commodatarium: tamen putat ipse quod  vocatur leuis culpa respectu culpæ, quæ obligat depositarium.
  
 PRO decisione veritatis sit prima conclusio. Depositarius tenetur ad restitutionem ex culpa lata & ampla, etiam si coram Deo non sit nec veniale quidem peccatum. Verbi gratia. Si depositarius etiam  obliuione naturali, reliquit depositum in limine domus: non peccauit coram Deo, &   tamen dicetur iuridice loquendo culpa lata & ampla. Hæc conclusio communis est  Theologis & Iurisperitis, & est Diui Thomæ in corollario quartæ conclusionis, &   colligitur ex capit. bona fides citato. Et ex. l.  prima. §. vltimo. ff. depositi. & in. l. contractus. ff. de regulis iuris. & Instit. quibus modis contrahitur obligatio. §. præterea. Hanc  etiam conclusionem probant duo argumenta facta in principio huius dubij.
  
 Secunda conclusio. Depositarius non tenetur de leui culpa. Hæc probatur ex. l. citata. ff. depositi.  & est communis sententia &   ratione probatur, quoniam depositum recipitur in gratiam tantum deponentis: ergo  depositarius non debet grauari nisi de culpa lata & ampla. Secundo probatur. Si depositarius obligaretur de leui culpa, nemo vellet suscipere depositum: si autem non obligaretur saltem de lata & ampla culpa, nemo  vellet depositum tradere: ac proinde periret iste contractus necessarius reipublicæ.  Tertio probatur vtraque conclusio, commodatarius tenetur de leuissima culpa: ergo depositarius tenebitur tantum de lata & ampla culpa. Probatur consequentia, nam depositum differt à commodato per extremum   quatenus commodatum est tantum in gratiam commodatarij: depositum vero non  est in gratiam depositarij, sed tantum deponentis: ergo commodatarius & depositarius debent obligari differenter ex culpis extremis.
  
 Tertia conclusio. Quotiescunque depositarius habuit culpam latam tenebitur restituere in toto. Hæc est communis sententia,  & ratio est: quia tunc sua culpa totum damnum emergit alteri. Sed obseruandum est,  quod in casu dubio an culpa fuerit lata necne, declinandum est in fauorem depositarij:  quia depositum fit in fauorem tantum eius  qui deposuit. & idcirco æquum est, vt ipse  potius patiatur incommodum quam depositarius, vbi res dubia fuerit. ¶ Ad argumenta in oppositum  respondetur. Ad primum, quod  sententia illius capituli bona fides, fundatur  in præsumptione: & idcirco in foro exteriore condemnabitur depositarius: nihilominus  si re vera ille non fuit negligens non tenebitur in conscientia restituere: quia non obligabatur seruare rem alienam cum detrimento rei familiaris.
  
 Ad secundum argumentum &  confirmationem  respondetur, quod iuxta varietatem  contractuum, requiritur diuersitas culpæ, vt  teneatur quis restituere rem alienam. Et hoc  est quod probant iura ibi citata, non autem  quod quæuis culpa semper sufficiat, vt depositarius teneatur restituere depositum.
  
 DVbitatur octauo. Circa tertiam  & quartam conclusionem, quid sentiendum  sit, quando rei acceptio iusta est in commodum vtriusque partis, dantis, scilicet, & accipientis, verbi  gratia, locantis & recipientis seu conducentis: & quando depositarius pretium recipit pro seruanda re in deposito. Quærimus  ergo, an etiam tunc ipse recipiens teneatur restituere rem, quæ sine culpa sua apud ipsum  perijt. Ad hoc dubium Magister  Soto vbi supra   dicit duo. Primum est, quod depositarius  qui pretio se obligat ad custodiendum depositum: tenetur ad restituendum illud, etiam si  sine culpa sua perierit, ratio eius est, quoniam   qui assecurat merces tenebitur restituere,  etiam si casu fortuito pereant, ergo etiam depositarius cui datur pretium vt custodiat depositum, est enim quasi contractus quidam  assecurationis. Alterum est quod de conductore perinde dicendum est, sicut de commodatario dixerat, scilicet, quod tenetur conductor de leui culpa in partem, de graui in totum restituere. Et sicut ipse dixerat, commodatarius  non tenetur in conscientia nisi de culpa mortali: multo magis id debet dicere de  conductore, quoniam iste non tantum in  proprium commodum recipit, sed etiam  in commodum locantis.
  
 PRO decisione huius difficultatis sit prima conclusio. Conductor tenetur ad restitutionem rei perditæ ex leui culpa. Hæc  est communis sententia Theologis & Iurisperitis, qui agunt de hac re in lege contractus. ff.  de regulis iuris. & in titul. de locato & conducto. Et ratio huius est quoniam conductor  habet se medio modo inter depositarium  & commodatarium. Commodatarius enim  accipit rem tantum in proprium commodum: depositarius vero recipit rem solum  in commodum deponentis: conductor autem partim in proprium commodum, partim in commodum domini accipit rem conductam, ergo æquum est vt in obligatione  ad restituendum, medio modo se habeat conductor. Ergo non tenebitur de leuissima culpa sicut commodatarius, neque tantum de lata & ampla culpa, sicut depositarius: sed de  leui quæ est media inter leuissimam  & latam.
  
 Secunda conclusio. Si contingat quod commodatarius accipiat pretium pro custodia  rei commodatæ: tenetur ad restitutionem commodati quod perijt sine culpa sua etiam casu fortuito. Probatur quoniam recepto pretio obligatur magis quam antea: sed sine pretio tenebatur etiam de leuissima culpa, ergo  recepto pretio tenebitur de nulla culpa.
  
 Tertia conclusio. Conductor qui accipit  pretium pro custodia rei conductæ: tenetur    ad restitutionem de leuissima culpa. Probatur, quia non accepto pretio tenetur de leui  culpa: sed accepto pretio magis tenetur, ergo tenebitur de leuissima culpa.
  
 Quarta conclusio. Depositarius qui pro  custodia depositi pretium accipit, tenetur  ad restitutionem de leui culpa. Probatur, quia  sine pretio tenebatur solum de lata & ampla  culpa: sed accepto pretio magis tenebitur: ergo tenetur de leui culpa. ¶ Vltima conclusio. In huiusmodi contractibus diiudicandis,  in omni circunstantia, habenda est ratio ad  quantitatem pretij & ad laborem & periculum in custodia rei, & sic ad arbitrium boni viri determinanda est maior vel minor  obligatio in foro conscientiæ: imo etiam in  foro exteriori. Et ad argumentum Magistri  Soto respondetur, quod depositarius non  semper recipit pretium vt assecuret: sed vt  custodiat rem depositi, & tunc iudicandus  erit depositarius secundum leges custodiæ.  Si autem fiat cum illo contractus assecurationis expressus vel interpretatiuus: tenebitur tunc in omni euentu, etiam in casu fortuito ad restitutionem depositi: sicut crebro  contingit in depositario generali, qui designatur in omni republica.
  
 DVbitatur nono & vltimo in hoc articulo. Circa solutionem ad secundum  argumentum. Vtrùm teneatur quis cum detrimento proprio in rebus superioris ordinis restituere res inferioris ordinis. Est exemplum celebre de adultera quæ habet filium  ex adulterio: vtrum teneatur illa cum periculo vitæ vel famæ reuelare filium adulterinum,  vt ille excludatur ab hæreditate mariti. Est  etiam exemplum in tabellione, qui fecit  falsam scripturam, & in teste qui dedit falsum testimonium, vnde aliquis fuit damnatus ad pœnam pecuniariam: an isti teneantur ad restitutionem cum detrimento  famæ vel vitæ?
  
 Pro parte affirmatiua arguitur primo. Obligatio ad restituendum est de iure naturæ, ergo restitutio non est omittenda propter damnum temporale.
  
 Arguitur secundo. Ille cui facienda est  restitutio, potest illam petere non obstante detrimento famæ vel vitæ eius qui debet pecunias, ergo ipse tenebatur cum eodem detrimento restituere. Probatur consequentia, quia non potest dari bellum vel  litigium iustum ex vtraque parte, nulla existente ignorantia.
  
 Arguitur tertio. Quanuis enim fama vel  vita hominis sint ex genere suo excellentiora bona quam pecunia: tamen tanta potest esse quantitas pecuniæ, quod excedat  famam hominis vulgaris, ergo saltim in illo casu homo ille infimæ conditionis, tenebitur restituere: non obstante detrimento suæ   famæ imo etiam vitæ.
  
 Arguitur quarto. Nemo potest aliena rapere vt seruet suam famam, ergo neque retinere.
  
 Sed in oppositum est, determinatio Innocentij Tertij, in capit. officij. de pœnitentijs & remissionibus. vbi ait, non esse denegandam pœnitentiam mulieri quæ ex adulterio suscepit prolem, neque vult hoc marito  reuelare propter metum.
  
 De quæstione hac Caiet. in hoc loco, &   in opusc. 17. respons. respons. 14. dub. 2. & in  Summa verb. adulterium. statuit vniuersalem regulam, scilicet. Nemo tenetur restituere res inferioris ordinis cum detrimento  rerum superioris ordinis. Et hanc sententiam   in casu adulteræ iam posito, tenet Scot. in. 4.  distin. 15. quæst. 2. & Gabr. ibidem. & Ioan.  de Medina in tractatu de rebus restitu. quæstione. 3. causa. 4.
  
 Altera sententia est, quod licet adultera  non teneatur restituere secundum allegatum   capitulum: tamen tabellio & testis falsus tenetur restituere cum illo detrimento. Sic tenet Panormi. in cap. officij citato.  & alij Iurisperiti ibidem, &  Syluester in verbo, adulterium. §. secundo.
  
 Tertia sententia est, quod adultera tenetur cum periculo famæ restituere. Hanc tenet Maior in. 4. dist. 15. quæst. 17. & Adria.  in. 4. in materia. de restitutione. Imo adijcit,  quod etiam cum periculo vitæ tenetur reuelare crimen marito, dummodo non timeat  quòd ipse maritus peccaturus sit occidendo  illam: licet aliundè timeat sibi periculum  vitæ imminere, verbi  gratia,  à cognatis mariti vel  etiam à iudice per sententiam.
  
 Vltima sententia est Magistri Soto articulo secundo citato, vbi regulam Caietani    positam, asserit esse perniciosam si vniuersaliter accipiatur: sed inquit ille habendam  esse rationem ad quantitatem damni in temporalibus & ad qualitatem famæ vel vitæ   adulteræ. Vnde asserit quod aliquando tenebitur adultera cum certo periculo famæ.  Verbi gratia, quando ipsa non est adeo illustris & filius spurius succedet in patrimonium insigne: imo etiam cum periculo vitæ tenebitur quando successio futura est in  regnum vel principatum illustrissimum. Doctissimus Couarruuias in relectione regulæ   peccatum, parte. 1. refert hanc opinionem  & quantum ad periculum famæ approbat  illam: quantum vero ad periculum vitæ, non   audet approbare nec reprobare.
  
 PRO decisione huius difficultatis sit vnica conclusio. Per se loquendo nemo tenetur restituere res inferioris ordinis, cum  detrimento rerum superioris ordinis: nisi in  casu in quo bonum publicum periclitaretur. Probatur conclusio. Primo, nam res inferioris ordinis debent ancillari rebus superioris ordinis, neque possunt cum illis adæquari: at vero si restitutio rerum inferioris  ordinis deberet fieri cum detrimento rerum superioris ordinis, permutaretur ordo  naturæ: ergo non est talis obligatio. Probatur secundo. Ex illo Matth. 7.  "quæcunque vultis vt faciant vobis homines, eadem vos facite illis." Sed omnis homo rationabiliter  vult, vt in tali casu non obligetur ad restitutionem cum tanto detrimento: ergo nemo  debet illam restitutionem exigere vt sibi  fiat. Probatur tertio, in casu extremæ necessitatis, non tenetur debitor restituere creditori, etiam patienti similem necessitatem:   sed qui periclitatur circa famam vel circa vitam est in extrema necessitate: ergo non tenetur restituere cum tanto periculo. Confirmatur. Si quis etiam iustè damnatus ad  mortem, accipiat equum alienum pretiosum vt effugiat: non tenebitur ad restitutionem equi pereuntis in ipsa via: cuius ratio non est alia, nisi quia res inferioris ordinis ancillantur rebus superioris ordinis,  & in extrema necessitate non solum est licitum non restituere temporalia, sed etiam  capere aliena.
  
 Denique probatur conclusio. Specialiter    quantum ad hoc, quod cum detrimento famæ: scilicet, cum infamia non teneatur homo restituere temporalia. Quoniam Diuus  Thomas in solutione ad secundum, ait,  quod nemo tenetur reuelare crimen suum  vt restituat nisi Deo & confessori. Et confirmatur, quia nemo tenetur libertatem suam  vendere vt restituat alienum, eo quod libertas pretiosior est omni auro: sed etiam fama  est pretiosior diuitijs: ergo nemo tenetur cum   eius detrimento temporalia restituere.
  
 Et confirmatur secundo, quia nemo est  qui non rationabiliter eligeret potius seruitutem cum bono nomine, quam libertatem cum   infamia, ergo fama non minus æstimanda  est, quam libertas, ac proinde si non tenetur  quis cum amissione libertatis restituere: nec  tenebitur cum amissione famæ.
  
 Sed obseruandum est, quod in conclusione diximus per se loquendo. Etenim aliquando, tam leuis potest esse infamia vt teneatur illam pati vt restituat rem magni pretij, cuius iudicium relinquitur arbitrio boni  & prudentis viri. Diximus etiam in conclusione, nisi in casu in quo bonum publicum  periclitaretur: quoniam in tali casu tenetur  etiam homo pati mortem, vt subueniat reipublicæ, ergo multo magis restituere si hoc  expedit bono communi.
  
 Ad argumenta in oppositum respondetur. Ad primum quidem, quod præceptum restituendi cum sit affirmatiuum, quamuis obliget iure naturæ: tamen non obligat  vbiq́ue & semper, sed pro loco & tempore & circunstantijs alijs sicut cætera præcepta affirmatiua: ac proinde dicimus quod  in casu proposito, non obligat cum tanto detrimento ipsius debitoris. Non enim  ius naturæ postulat, vt debitum in rebus  inferioris ordinis restituatur rebus superioris ordinis.
  
 Ad secundum respondetur. Transeat antecedens, sed nego consequentiam, sicut non  valet ista consequentia, accusator iustè reum  accusat: ergo ipse tenetur se prodere. Neque  inde sequitur, quod sit bellum iustum ex  vtraque parte: quoniam qui tacet delictum  suum, non contra pugnat.
  
 Ad tertium respondetur, quod per se loquendo pecunia nunquam poterit ad æqua    re valorem rerum superioris ordinis: semper enim est maius malum quod aliquis incurrat infamiam, quam meram paupertatem, at vero quoniam diuitiæ sunt instrumenta ad acquirendum honorem & conseruandum illum: hinc est quod sæpe possit  contingere, vt aliquis teneatur cum aliqua  infamia & proprio dedecore, restituere res  inferioris ordinis: quatenus defectus illarum rerum, causa est vero domino dedecoris & infamiæ vel etiam impedit eum ab honore notabili, quem diuitijs poterat acquirere & conseruare. Hinc igitur est quod sententia illa Magistri Soto in quibusdam casibus verificanda sit & sequenda.
  
 Obseruandum tamen est, quod quando  defectus restitutionis inferiorum bonorum   redundat in damnum boni communis: tunc   tenetur homo etiam cum periculo famæ   & vitæ restituere. Et ratio est, quia bonum  commune & tranquillitas reipublicæ non  referuntur inter bona inferioris ordinis: sed  inter bona superioris ordinis, videlicet,  quatenus ipsa respublica bonis temporalibus vel instrumentis acquirit honorem, vel  pacem & salutem suorum ciuium.
  
 Ad vltimum argumentum respondetur, quòd licitum quidem est accipere bona aliena vt quis effugiat mortem, & similiter non restituere quod consumptum est in  extrema necessitate. Ratio est, quia huiusmodi bona sunt media per se primo ordinata ad conseruationem vitæ. Cæterum non   ita semper verum erit, quod possit aliquis  accipere res alienas, vt euitet infamiam: quoniam ista bona non sunt media per se ordinata ad acquirendam famam, vnde non  est licitum quod aliquis accipiat alienum  ad acquirendam famam. Nihilominus licitum erit non restituere cum periculo amittendi famam: quia iam tunc ipse homo cooperaretur sua actione ad seipsum infamandum, vt proximo restitueret rem aliquam  temporalem merè inferioris ordinis.
  
 Notandum tamen est, quòd dupliciter  potest quis in infamiam deuenire vt restituat alienum. Vno modo crimen suum manifestando, & sic non obligatur seipsum  prodere nisi Deo & confessori, vt dicit Diuus Thomas. Altero modo, quia restituendo alienum venit in paupertatem, & amittit honorem quem ex alienis diuitijs acquisierat & conseruabat: & de huiusmodi hominibus dicimus, quod tenentur restituere. Et ratio est, quia bona aliena non sunt  ordinata ad honorem alterius: bene tamen ad vitæ sustentationem in extrema necessitate.
  
 Denique in huiusmodi casibus notandum est, quomodo debeant homines se  habere in facienda eiusmodi restitutione.  Dicimus ergo primò, quòd tabellio & testis falsus, qui infamauerunt alium, tenentur cum periculo propriæ famæ seipsos retractare. Si autem timent imminere sibi  periculum vitæ ex huiusmodi restitutione, debent seipsos vt poterint in tutum collocari, & si opus fuerit fugere in aliam prouinciam:  & inde mittere literas testimoniales sufficientes ad restitutionem famæ.  Quod si tabellio vel testis falsus constituerunt aliquem suo testimonio in discrimine amittendæ vitæ: tenentur ipsi cum  eodem periculo negare quòd affirmauerant. Adultera vero de qua diximus, si habet magnum patrimonium & alia bona parafrenalia, ex quibus possit restituere legitimo hæredi, tenetur id facere: tenetur  etiam quantum potest adulterini filij hæreditatem minuere. Potest etiam & decet,  vt suadeat adulterino filio vt ingrediatur  religionem, vbi non sit successio hæreditaria in bona paterna religiosorum. Quod  si adultera putauerit vtilem fore reuelationem sui criminis ipsi filio adulterino: tenebitur pati illam leuissimam infamiam vt  legitimi filij non defraudentur in sua hæreditate. Nihilominus filius adulterinus raro tenebitur matri credere reuelanti suum  crimen. Quod si mater, tot & tam vrgentes coniecturas dederit vt filius credat se  adulterinum esse: tenebitur relinquere hæreditatem, nihilominus non tenebitur se  omnino priuari bonis paternalibus: sed licitum erit ei seruare portionem  aliquam, ad vitæ   sustentationem. Et ratio huius est, tum quia hoc  ipsum expedit ad honorem patris putatiui  & aliorum fratrum, quòd ipse non viuat cum   magna abiectione & mendicitate: tum etiam,  quia ipsa mater tenetur iure naturæ sustenta    re filium, etiam adulterinum, vnde ipse poterit ex bonis maternis aliquid sibi accipere  moderatum ad vitæ sustentationem. Et quamuis leges tam ecclesiasticæ quam ciuiles videantur reddere inhabiles huiusmodi filios  spurios ad aliquam hæreditatem acquirendam: tamen semper sunt intelligendæ, ita vt  non derogent iuri naturali quo parentes tenentur filios nutrire & sustentare. Sed quæret aliquis, an ipse adulter si credat rationabiliter filium esse adulterinum, teneatur restituere alijs filijs legitimis vel hæredibus  mariti adulteræ, vel ipsi marito omne damnum quod patiuntur propter filium adulterinum? Ad hoc respondet M. Soto lib. 4. de  iustitia & iure. q. 7. art. 2. quod non tenetur  aliquid restituere, nisi forte adulter fuerit  multum diues & potens. Sed nos tenemus  sententiam communem, quod adulter tenebitur non minus quam adultera ipsa, restituere omnia damna quæ sequuntur ex adulterio. Nam etiam si adultera voluerit & inuitauerit adulterum: tamen ipse adulter nihilominus iniuriam facit marito, ergo tenebitur ad omnia damna quæ re vera sequuntur ex tali iniusta actione, neque retulerit  quicquam, quod ipse adulter sit valde diues  aut mediocriter: semper enim tenebitur restituere inquantum poterit. Cæterum de  doctrina Diui  Thomæ ad tertium argumentum  dicemus articulo sequenti.



  
 ARTICVLVS VII.   ¶  Vtrùm illi, qui non acceperunt,  teneantur restituere.
  

 AD Septimum sic proceditur.{
         4. dist. 15. q. 1. art. 5. quæst. 3.        
}   Videtur, quòd illi qui  non acceperunt, non teneantur restituere. Restitutio enim  quædam pœna est accipientis. Sed  nullus debet puniri, nisi qui peccauit. Ergo nullus debet restituere,  nisi qui accepit.
  
 ¶ 2 Præterea. Iustitia non obligat aliquem ad hoc, quòd rem alterius augeat. Sed si ad restitutionem  teneretur, non solum ille, qui accepit, sed etiam illi, qui qualitercunque cooperantur, augeretur ex hoc  res illius, cui est aliquid subtractum:  tum quia sibi multoties restitutio  fieret: tum etiam quia quandoque  aliqui operam dant ad hoc, quòd  aliqua res alicui auferatur, quæ tamen non ei aufertur. Ergo non tenentur alij ad restitutionem.
  
 ¶ 3 Præterea. Nullus tenetur se  periculo exponere ad hoc, quòd rem   alterius saluet. Sed aliquando manifestando latronem, vel ei resistendo, aliquis periculo mortis se exponeret. Non ergo tenetur aliquis ad  restitutionem propter hoc quòd  non manifestat latronem, vel ei non   resistit.
  
 SED  contra est, quod dicitur Roman. 1.  "Digni sunt morte, non solum qui faciunt, sed etiam qui consentiunt facientibus." Ergo pari ratione etiam consentientes debent  restituere.
  
 RESPONDEO dicendum,  quòd sicut dictum †{
         Art. præc.        
} est, ad restitutionem tenetur aliquis, non solum  ratione rei alienæ quam accepit,  sed etiam ratione iniuriosæ acceptionis. Et ideo quicunque est causa  iniustæ acceptionis, tenetur ad restitutionem. Quod quidem contingit   dupliciter, directè, scilicet & indirectè. Directè quidem, quando inducit aliquis alium ad accipiendum. Et  hoc quidem tripliciter. Primo quidem modo, mouendo ad ipsam acceptionem: quod quidem fit præcipiendo, consulendo, consentiendo     expressè, &  laudando aliquem quasi  strenuum de hoc, quòd aliena accepit. Alio modo ex parte ipsius accipientis, quia, scilicet eum receptat,  vel qualitercunque ei auxilium fert.  Tertio modo, ex parte rei acceptæ:   quia scilicet, particeps est furti vel  rapinæ, quasi socius maleficij. Indirectè verò, quando aliquis non impedit, cùm possit, & debeat impedire. Vel quia subtrahit præceptum,  siue consilium impediens furtum,  vel rapinam: vel quia subtrahit suum   auxilium, quo posset obsistere, vel  quia occultat post factum: quæ his  versibus comprehenduntur.
  
 Iußio, consilium, consensus, palpo, recursus,
   Participans, mutus, non  obstans, non manifestans.

  
 Sciendum tamen, quòd quinque  præmissorum semper obligant ad  restitutionem. Primò, iussio, quia  scilicet ille qui iubet, est principaliter mouens, vnde ipse principaliter  tenetur ad restituendum, secundò,  consensus, in eo scilicet sine quo rapina fieri non potest: tertiò, recursus,  quando scilicet aliquis est receptator latronum, & eis patrocinium præstat: quartò, participatio, quando, scilicet aliquis participat in crimine latrocinij, & in præda: quintò, tenetur ille qui non obstat, cùm obstare  teneatur. Sicut principes qui tenentur custodire iustitiam in terra, si per  eorum defectum latrones increscant,  ad restitutionem tenentur: quia redditus quos habent, sunt quasi stipendia ad hoc instituta, vt iustitiam   conseruent in terra. In alijs autem  casibus enumeratis non semper obligatur aliquis ad restituendum. Non    enim semper consilium, vel adulatio, vel aliquid huiusmodi, est efficax causa rapinæ. Vnde tunc solum  tenetur consiliator, aut palpo, id est  adulator, ad restitutionem, quando   probabiliter æstimari potest, quòd  ex huiusmodi causis fuerit iniusta  acceptio subsecuta.
  
 AD primum ergo dicendum, quod   non solum peccat ille qui peccatum   exequitur, sed etiam qui quocunque modo peccati est causa, siue consiliando, siue præcipiendo, siue quouis alio modo.
  
 AD secundum dicendum, quòd  principaliter tenetur restituere ille, qui est principalis in facto. Principaliter quidem præcipiens, secundariò verò exequens: & consequenter alij per ordinem. Vno tamen restituente illi qui passus est damnum,  alius eidem restituere non tenetur:  sed illi qui sunt principales in facto, & ad quos res peruenit, tenentur alijs restituere, qui restituerunt.  Quando autem aliquis præcipit iniustam acceptionem, quæ non subsequitur, non est restitutio facienda,  cùm restitutio principaliter ordinetur ad reintegrandam rem eius, qui  iniustè est damnificatus.
  
 AD tertium dicendum, quòd  non semper ille qui non manifestat  latronem, tenetur ad restitutionem,  aut qui non obstat, vel qui non reprehendit: sed solum quando incumbit alicui ex officio, sicut principibus terræ, quibus ex hoc non  multum imminet periculum. Propter hoc enim potestate publica potiuntur, vt sint iustitiæ custodes.

  

     SVMMA ARTICVLI.
  
 PRima conclusio principalis & vniuersalis. Quicunque est causa iniustæ acceptionis, siue directè siue indirectè, tenetur  ad restitutionem. Ratio est, quia ad restitutionem tenetur aliquis non solum ratione  rei acceptæ, sed etiam ratione iniustæ acceptionis (vt art. 6. dictum est.) Sed omnis qui  est causa directè vel indirectè iniustæ actionis, est causa iniuriosæ actionis, ergo tenebitur. ¶ Secunda conclusio. Omnes isti videlicet, præcipiens, consulens, consentiens, laudans, receptator vel auxiliator, participans,  sunt causa directè  iniustæ acceptionis. ¶ Tertia conclusio. Isti vero, scilicet, non obstans  qui tenetur obstare, non loquens qui tenetur manifestare: sunt causa indirectè iniustæ   acceptionis. ¶ Quarta conclusio. Ex omnibus numeratis, quinque semper tenentur restituere, videlicet præcipiens, consentiens in  aliquo sine quo iniusta acceptio fieri non  poterat, receptator latronis, participans in  crimine & præda, qui non obstat cum teneatur obstare: qualis est princeps & prætor ciuitatis. ¶ Quinta conclusio. In alijs casibus  numeratis, non semper tenetur homo restituere, verbi  gratia, consiliator & laudans, non semper tenebuntur restituere: nisi quando probabiliter iudicari poterit, quod ex huiusmodi consilio & laude iniusta acceptio fuerit  subsequuta.

  
 COMMENTARIVS.
  
 CIrca istas conclusiones aduertendum  est, quòd Syluest. in verb. restitutio. 3.  §. 6. & Adrian. in. 4. Palud. in. 4. dist. 15. q. 2.  aiunt, quod si quis concurrat ad iniquam acceptionem quæ aliàs etiam sine illius concursu  sequeretur: non est dicendus causa acceptionis neque tenebitur ad restitutionem, nisi tantum   partis quam ipse accepit. Nihilominus hanc  sententia fallam existimamus: nam ex illa sequeretur, quod si duo homines percuterent    Petrum, vterque lethaliter: quod neuter esset causa  occisionis, nec teneretur restituere. Probatur sequela. Nam sine concursu vtriuslibet,  Petrus moreretur accepto vulnere ab altero. Item sequeretur, quòd in vastatione ciuitatis per bellum manifestè  iniiquum, nemo militum   teneretur restituere: nisi tantum damnum singulare quod ipse fecerit. Probatur sequela.    Quia sine quolibet milite singulari vastaretur ciuitas. Similiter sequeretur ex ista sententia, quod quando multi simul deuastant vineam   nullus teneretur restituere, nisi damnum  quod ipse fecerat. Nos igitur regulam vniuersalem statuimus, quod ille dicitur causa iniustæ acceptionis, vel iniuriosæ actionis: ad  cuius actionem sequitur ipsa iniusta acceptio, siue aliàs sequeretur siue non.
  
 Vbi notandum est, quod quoniam hic de moralibus actionibus est sermo: etiam sequela  effectus moraliter &  non physicè  accipienda   est. Ex quo sequitur, quod sicut potest contingere quod aliquis sit causa simpliciter moralis  & nullo modo physica. Verbi  gratia,  consulens  furtum:  ita potest contingere quod aliquis sit causa  moralis simpliciter & causa physica secundùm quid: videlicet concausa tantum. Verbi  gratia, Petrus consentiens cum Paulo in furto talenti aurei, concurrit  cum illo ad frangendas fores quas  solus Paulus non poterat confringere. Item  concurrit cum illo ad portandum pondus auri,  quod solus Paulus non poterat portare: tunc  Petrus est causa simpliciter moralis: & tamen  physicè loquendo non est simpliciter causa,  sed concausa. Ratio huius est, quia causa moralis est simpliciter voluntaria & libera: cum   igitur totus ille effectus sit voluntarius Petro, directè vel indirectè: ita etiam vt ille effectus quem Paulus facit, imputetur Petro  tanquam obiectum suæ voluntatis: & similiter Paulo imputetur effectus quem facit Petrus: tenebitur vterque ad restitutionem in integrum, si alter non restituerit, ratione iniquæ   acceptionis. Cæterum physicè loquendo,  neuter est causa simpliciter, sed partialiter.  Quoniam igitur obligatio ad restitutionem oritur ex actione iniqua, inquantum est moralis non inquantum est physica: hinc est, quòd  etiam si plurimi concurrant ad damnum quod  nullus solus potuisset facere: tamen singuli  tenentur totum restituere, quia singulis totum est voluntarium directè vel indirectè.  Est igitur mens Diui  Thomæ docere, quòd omnes numerati in quarta conclusione semper  tenentur restituere totum: quia semper sunt  causa totius damni.
  
 DVbitatur circa conclusionem, an recipiens latronem ad hospicium teneatur  restituere? Arguitur primo pro parte negatiua. Recipiens latronem ad hospitium, non   est causa moralis furti, ergo non tenetur restituere. Probo antecedens. Nam si aliquo  modo esset causa moralis furti, esset indirectè: sed hoc est falsum, quia recipiens  latronem   ad hospitium non tenetur non recipere, maxime si paratus est omnes transeuntes recipere quasi ex officio stabularij: ergo iste talis non tenetur restituere.
  
 Arguitur secundò. Si postquam latro accepit prædam absque meo auxilio &  consilio,  sed prorsus me ignorante, & postea det mihi  partem prædæ: ego non sum causa moralis totius damni, ergo non tenebor restituere totum.
  
 Arguitur tertiò. Si Petrus videns furem  accipientem alienum taceat, non tenetur restituere: & tamen poterat obstare, imo tenebatur: ergo non semper ille talis tenebatur restituere. ¶ Sed in oppositum est ipsa doctrina Diui Thomæ.
  
 Ad primum argumentum respondetur,  quòd receptator latronis non solum est, qui  sciens esse latronem semel recipit illum ad  necessarium hospitium: sed ille qui hospitio  suo fauet iniquitati latronis, verbi  gratia, si latro commodius sua latrocinia exercet habens refugium in diuersorio, tunc stabularius ipse cognoscens esse latronem: tenetur totum restituere, etiam si ex præda nihil accipiat.
  
 Ad secundum respondetur concedo consequentiam. Neque enim Diuus  Thomas ait, quod   participans in præda capta teneatur in totum   semper restituere: sed participans in crimine & ipsa præda.
  
 Ad tertium argumentum respondetur, quod   qui tenetur obstare ex sola charitate, non tenetur restituere si non obstat: at vero qui tenetur obstare ex iustitia & ex officio sicut  est princeps, aut prætor ciuitatis: tenetur totum damnum restituere si non obstat.
  
 Hinc sequitur amplissimum corollarium,  quòd omnes qui ex officio & pacto sunt custodes boni communis aut particularis, tenentur restituere totum damnum illatum:  si potuerunt obstare clamando, vel reuelando, aut quomodolibet aliàs & non obstiterunt, verbi gratia, Rex qui videns reipublicæ damna, tacet & dissimulat, neque impedit cum possit: similiter prætor & ministri  eius dissimulantes latrocinia & furta, custodes vinearum  &  montium  & segetum, & famuli domus qui debent res communes ipsius domus custodire, tutores & curatores minorum   & alij similes. Sed quæret aliquis, an isti teneantur de leuissima culpa vel leuia ut lata?  Respondetur, quòd nimis durum esset obligare istos custodes de leuissima culpa, sicut  obligat Adria. in. 4. in materia de restitutione. Sed nos dicimus satis esse, quod teneantur   de leui culpa. Ratio est, quoniam isti suscipiunt rem sub custodia in vtilitatem  vtriusque   partis, ergo tenebuntur ad restitutionem, sicut supra diximus de conductore. ¶ Sed est  obiectio, & probatur quod custodes montium nullo modo teneantur restituere, etiam si  videntes ligna cædi dissimulent. Est argumentum, ipsi cædentes ligna non peccant  contra iustitiam vt supra diximus, ergo neque custodes tacentes. ¶ Pro solutione huius  argumenti nota, quod si mons est communitatis   & necessitas vrget, cædentes ligna sibi necessaria non  peccant cædentes, neque custodes dissimulantes: at vero si custodibus non constat  ista necessitas peccant contra iustitiam dissimulantes: quoniam tenentur ex officio & pacto iustissimo custodire montem: & tenebuntur saltem ad restitutionem pœnæ taxatæ per legem contra cædentes ligna. Dixi saltem, quia  tanta potest esse aliàs dissimulatio custodis,  quod mons destruatur: & tunc tenebitur ad  restitutionem damni totius. Si autem mons fuerit particularis domini propria manu plantatus,  vel antecessorum: tunc & ipsi cædentes ligna  peccant contra  iustitiam, nisi magna necessitate excusentur, & ipsi custodes dissimulantes   tenebuntur ad restitutionem  damni dati domino suo.
  
 Ad argumentum positum respondetur, transeat antecedens & nego consequentiam. Quia  custodes tenentur ex officio & pacto seruare montem: cæteri vero tenentur ad solutionem   pœnæ si capiantur in monte communitatis. Et  sæpe alias potest contingere, quòd aliquis teneatur ad aliquid siue faciendum siue non faciendum solum ex charitate, vel misericordia:  &  tamen ille cui incumbit ex officio prouidere, vt illud fiat vel non fiat: peccabit contra iustitiam si dissimulet. Verbi  gratia, si princeps  tempore maximæ famis in republica, non  prouideat si opus fuerit, quod diuites eleemosynas faciant pauperibus, ipse peccabit    contra iustitiam, quanuis aliàs diuites non  peccarent nisi contra charitatem & misericordiam.
  
 Circa vltimam conclusionem notandum   est, quòd quando consiliarius, aut laudator  mali operis non influit suo consilio aut laude in animum iniquè agentis, ita vt ex eo  moueatur ad opus iniustum, aut animosior  efficiatur ad illud perpetrandum: non tenebitur ad restitutionem, etiam si laudatus ille  inique agat. Ratio est, quia tunc consiliator  & laudans, nullo modo est causa moralis  iniquæ actionis. Cum autem reuera mouet  animum alterius, vel audaciorem efficit: tenebitur ad restitutionem, si sequatur iniqua actio.
  
 Sed quæris, quid si antequam sequatur  iniqua actio consiliator, vel laudator retractet sententiam, vel vituperet factum: an tunc  teneatur ad restitutionem? Respondetur,  quòd nihilominus tenebitur ad restitutionem. Et ratio est, quia damnum illud sequitur ex iniqua actione istius hominis: & pœnitentia ipsa non debet deobligare à restitutione.
  
 Sed est obiectio. Si quis antequam occidatur proximus ab altero cui consilium dedit vel quem laudauit ad illam actionem,  retractauerit sententiam, & vituperauerit  actionem illam, non incurret irregularitatem,  ergo non tenebitur ad restitutionem. Probatur antecedens. Quoniam si occidendus fuerit clericus, non incurret excommunicationem, ergo nec irregularitatem. Respondetur, nego antecedens. Ad probationem, concedo antecedens & nego consequentiam.  Et ratio discriminis est, quia irregularitas  quæ sequitur ex homicidio voluntario, non   est per se pœna peccati: sed est indecentia  quæ potest incurri ab existenti in gratia Dei,  sicut prætor incurrit irregularitatem occidendo latrones. At vero excommunicatio,  est proprijssime maxima pœna peccati,  quæ non incurritur (secundùm probabiliorem sententiam) coram Deo ab existenti in  gratia: neque infligitur pro peccato præterito, nisi de præsenti perseueret contumacia  dum exercetur actus pro quo lata est excommunicatio. Verum est tamen, quod ille  talis haberetur excommunicatus in foro exteriori sed non coram Deo.
  
  DVbitatur secundò circa solutionem  ad secundum, an cum multi simul concurrunt ad iniuriosam actionem, si vnus illorum restituat domino totum damnum,  teneantur cæteri illi refundere pro rata parte. De quare, aliqua dicit Caiet. art. præcedenti ad tertium argumentum.
  
 Pro solutione istius dubij sit prima conclusio. Quando res ablata adhuc extat apud  socios furti, aut certè ab illis mala fide consumpta est, tenentur socij restituere. Hæc est  communis sententia & certa. Et ratio est, quia  ipsi socij tenebantur totum damnum restituere domino ratione rei acceptæ, aut ratione rei mala fide consumptæ: sed qui restituit domino totum damnum, succedit in  omne ius & dominium quod habebat verus dominus erga res illas, ergo illi facienda  est restitutio.
  
 Secunda conclusio. Si ex iniqua acceptione nullum commodum accessit ijs qui iniuriam fecerunt, tunc si is qui restituit vero  domino totum damnum, fuit inductus ad  faciendum damnum aliorum precibus aut  monitis, tenebuntur alij ei rependere pro rata parte. Ratio est, quia inductus ab alijs  ad faciendum malum, incurrit obligationem   restituendi in solidum, ergo si restituit tenebuntur alij ipsi refundere partes suas. Probatur consequentia. Quia quilibet illorum tenebatur ex iustitia restituere totum damnum   cuius fuit causa. Confirmatur. Quia si omnes pariter conuenirent ad faciendum malum, & quidam illorum restitueret, tenerentur alij ei rependere, ergo multo magis quando ille qui restituit fuerat inductus ab alijs  qui fuerunt causa principalis.
  
 Tertia conclusio. In eodem casu, si ille qui  restituit fuit autor & persuasor iniuriæ  faciendæ, non tenentur alteri aliquid eidem refundere. Ratio est, quia tunc socij non tenentur  ratione rei acceptæ, nihil enim mansit apud  illos, nec mala fide quidquam consumptum   est, neque ratione iniustæ acceptionis, siquidem   ipse qui restituit dum alios induxerat, visus est  iuri suo cedere. Hæc conclusio est Caiet. vbi  supra: quamuis M. Soto lib. 4. de iust. q. 7. ar. 3.   moderatur illam. Ait enim, quod si autor criminis non intentaret malum nisi comitatus alijs socijs: tunc tenebuntur socij eidem    restituere. Nihilominus nobis magis placet  sententia Caietani: quia ipse autor criminis  etiam persuasit socijs, vt se comitarentur: &   idcirco in hac parte omnino cessit iuri suo.
  
 Quarta conclusio. Quando plures vno  animo conuenerunt ad faciendam iniuriam:  siue quilibet illorum esset illam facturus siue socio siue non: nihilominus quilibet illorum tenebitur restituere pro rata ei qui restituit totum. Ratio est, quia in tali casu videntur omnes inter se implicitum pactum societatis fecisse, vt omnes teneantur ad commoda vel incommoda.



  
 ARTICVLVS VIII.   ¶  Vtrùm quis teneatur statim restituere, an verò poßit restitutionem differre.
  

 AD Octauum sic proceditur. Videtur, quòd non teneatur aliquis restituere  statim, sed potius licitè possit restitutionem differre. Præcepta enim  affirmatiua non obligant ad semper. Sed necessitas restituendi imminet ex præcepto affirmatiuo. Ergo non obligatur homo ad statim  restituendum.
  
 ¶ 2 Præterea. Nullus tenetur ad  impossibile. Sed quandoque aliquis non potest statim restituere.  Ergo nullus tenetur ad statim restituendum.
  
 ¶ 3 Præterea. Restitutio est quidam actus virtutis, scilicet iustitiæ.  Tempus autem est vna de circunstantijs quæ requiruntur ad actus  virtutum. Cùm ergo aliæ circunstantiæ non sint determinatæ in  actibus virtutum, sed determinabiles secundùm rationem prudentiæ: videtur quòd nec in restitutione sit tempus determinatum, vt, scilicet aliquis teneatur ad statim restituendum.
  
 SED contra est, quòd eadem ratio esse videtur in omnibus, quæ   sunt restituenda. Sed ille qui conducit opera mercenarij, non potest  differre restitutionem, vt patet per  illud quod habetur Leuitici 19.  "Non   morabitur opus mercenarij tui apud te vsque mane." Ergo neque in  alijs restitutionibus faciendis potest  fieri dilatio: sed statim restituere  oportet.
  
 RESPONDEO dicendum,  quòd sicut accipere rem alienam est  peccatum contra iustitiam, ita etiam   detinere eam, quia per hoc, quòd  aliquis detinet rem alienam inuito  domino, impedit eum ab vsu rei  suæ, & sic ei facit iniuriam. Manifestum est autem, quòd nec per modicum tempus licet in peccato morari, sed quilibet tenetur peccatum  statim deserere, secundum illud Ecclesiast. 21. Quasi à facie colubri fuge peccatum: & ideo quilibet tenetur statim restituere, si potest, vel petere dilationem ab eo, qui potest  vsum rei concedere.
  
 AD primum ergo dicendum, quod   præceptum de restitutione facienda, quanuis secundùm formam sit  affirmatiuum: implicat tamen in  se negatiuum præceptum, quo prohibemur rem alterius detinere.
  
 AD secundum dicendum, quòd  quando aliquis non potest statim restituere, ipsa impotentia absoluit  eum ab instanti restitutione facienda   sicut etiam totaliter à restitutione    absoluitur, si omnino sit impotens.  Debet tamen remissionem, vel dilationem petere ab eo, cui debet,  aut per se, aut per alium.
  
 AD tertium dicendum, quòd  quia cuiuscunque  circunstantiæ omissio contrariatur virtuti, pro determinato est habendum, quòd oportet illam circunstantiam obseruare.  Et quia per dilationem restitutionis, committitur peccatum iniustæ   detentionis, quod iustitiæ opponitur: ideo necesse est tempus esse determinatum, vt statim restitutio fiat.

  

 SVMMA ARTICVLI.
  
 COnclusio prima. Quilibet tenetur statim restituere si potest, vel petere dilationem ab eo qui habet concedere vsum rei.
  
 Secunda conclusio ad primum argumentum. Præceptum de restitutione facienda,  quanuis secundùm formam sit affirmatiuum: implicat tamen in se negatiuum præceptum, quo prohibetur rem alterius detinere, scilicet, inuito domino.

  
 COMMENTARIVS.
  
 DE hac materia disputant Scholastici  in 4. dist. 15. Caietan. in hoc loco, &   in summa verb restitutio. cap. 5. Syluest. in  verb. restitutio. 5. Soto vbi supra artic. vlt. &   lib. 5. de iustitia, quæst. 3. art. 1. ad 2. & in 4.  Sent. dist. 17. quæst. 2. art. 6. Adrian. in 4. in  materia de restitutione, fol. 34.
  
 Dubitatur in hoc artic. An sit vera doctrina harum conclusionum. Arguitur primò   contra primam conclusionem. Nemo cum   peccat tenetur statim pœnitere, ergo qui habet rem alienam non statim tenetur restituere. Probo consequentiam. Quia ratio conclusionis  Diui Thomæ fundatur in hoc quod  aliquis tenetur statim exire à peccato, dicit  enim. Manifestum est autem quod neque ad  modicum tempus licet in peccato morari.
  
 Arguitur secundò. Pœnitentia est quædam species iustitiæ per quam Deo satisfacere nitimur pro offensis commissis: ergo si  Deo non tenemur statim satisfacere: sequitur quod multo minus ipsis hominibus.
  
 Tertiò arguitur. Quoniam sequitur ex  ipsa conclusione, quod non restituens statim passim peccaret nouum peccatum. Probatur sequela. Nam si ille tenetur restituere  modo, &  non restituit modo, modo peccat.  Rursus post paulum temporis fiet idem argumentum, ergo iterum peccabit, & sic per  singula tempora fiet idem argumentum, ergo.
  
 Quartò arguitur contra secundam conclusionem. Præcepta affirmatiua franguntur per omissionem: negatiua vero per commissionem: sed præceptum de restitutione frangitur per omissionem: ergo est omnino affirmatiuum.
  
 PRO solutione difficultatis notandum  est, quod omne præceptum affirmatiuum habet annexum negatiuum. Verbi  gratia, honorare parentes, habet annexum non dehonorare. Diligere Deum habet annexum nunquam odio habere. Nihilominus Dius  Thomas   aliquid speciale voluit docere de præceptis  restitutionis, quod quidem non conuenit cæteris omnibus præceptis affirmatiuis. Et quidem differentia in hoc consistit, quod alia  præcepta affirmatiua non solum habent formam siue apparentiam affirmatiuam: sed  ratio ipsa obligandi est affirmatiua, & ad illam reducitur obligatio præcepti negatiui  annexi, verbi  gratia, diligere Deum est in præcepto   affirmatiuo, & ratio obligandi affirmatiuè   explicatur, videlicet, quia Deus est summe  bonus & autor & finis totius boni creati,  & ad hanc rationem reducitur obligatio præcepti negatiui: nunquam odio habebis Deum.  At vero præceptum restituendi habet quidem formam & faciem affirmatiuam, scilicet, reddite omnibus debita: sed ratio obligandi negatiuè explicatur, & ad negatiuum  præceptum reducitur sicut ad principale, scilicet, ad hoc præceptum: non furtum facias: ac  proinde non retineas rem alienam inuito  domino. ¶ Hinc sequitur alia differentia,  quod in præcepto restituendi, illa circunstantia temporis quod statim fiat restitutio:  oritur ex ipsamet ratione obligatoria præcepti: quæ ratio negatiuè explicatur, videlicet non licet vsurpare alienum: sed qui retinet inuito domino vsurpat alienum: ergo  statim debet restituere. Et idcirco proprius  loquendo non deberet dici circunstantia restitutionis quod statim fiat, sed potius est  intrinseca proprietas ipsius actus restitutionis sibi conueniens secundum propriam speciem, aliæ vero circunstantiæ quæ propriè   dicuntur circunstantiæ, conueniunt actibus  virtutum  secundum  communem  rationem virtutis: omnis enim actus virtutis debet exerceri  vbi &  quando  & propter quid oportet. Hoc  igitur est quod D. Tho. docet in solut. ad 3.   quod est speciale in præcepto restitutionis.
  
 Ad argumenta in oppositum respondetur: ad primum negando consequentiam. Ad  probationem respondetur, quod sensus Diui Thomæ est, nunquam esse licitum ad modicum tempus in peccato morari continuando peccatum quod semel ceptum est: sed  semper tenetur homo cessare à peccato, non   autem dicit Diuus  Thomas non esse licitum manere habitualiter in peccato sine proposito de  cætero peccandi: sed potius cessando à transgressione præcepti. Vnde qui non statim pœnitet, dummodo cesset ab actu vel omissione: non dicitur morari in peccato.
  
 Ad secundum argumentum respondetur negando consequentiam. Et ratio differentiæ est: quia pœnitentia ordinatur ab ipso  Deo qui est summè bonus, ad remedium  peccatoris pœnitentis: & idcirco noluit obligare peccatorem vt statim recompensaret  offensam contra se commissam, sed certis  temporibus magis oportunis ad commodum ipsius peccatoris. Cæterum restitutio  facienda hominibus, ordinatur in bonum  eius cui facienda est restitutio: & propterea  tenemur statim restituere, quia quandiu non   statim restituimus, ipse proximus re vera  patitur damnum. Huic doctrinæ consonat  quod dicitur Iob 22.  "Si iustus fueris quid ei  conferes, porro si peccaueris quid ei nocebis?"
  
 Ad tertium, vt respondeamus, multa necessariò nobis dicenda sunt. Primo, dicimus,  parum referre ad mores, vtrum qui non statim restituit peccet plura peccata numero,  vel vnum tantum quandiu non restituit. Quoniam tanta grauitas est in vno sicut in multis: debet enim explicari in confessione quantum temporis detinuit quis rem alienam inuito domino, & quo animo. Et quantum damni accepit proximus ex illa iniqua detentione: at vero distinguere ibi plures omissiones  numero potius ad speculationem quàm ad  mores attinet. Nihilominus dico secundo,  quod qui retinet rem alienam inuito domino cum possit statim reddere, peccat mortaliter ex ipso genere peccati. Probatur, quia  peccat contra iustitiam. Diximus autem ex  genere peccati: quia potest esse veniale tam  ex paruitate materiæ, quàm ex minimo incommodo quòd ex paruo tempore incurrit dominus. Dico tertio, qui habet animum  deliberatum retinendi rem alienam multo  tempore, mortaliter peccat & tenetur confiteri tale propositum: etiam si non impleuerit: sed potius statim restituerit. Ratio est  quia obiectum sui propositi erat materia peccati mortalis, videlicet notabile damnum proximi. ¶ Dicimus quarto, quod qui vno proposito expresso, vel interpretatiuo multo  tempore retinet rem alienam, vnum tantum   peccatum committit. Ratio est, quia vnus  actus numero est moraliter loquendo, quando vnica volitione sequitur effectus etiam  multiplex: præsertim si illa multiplicitas non   est specifica. Verbi  gratia, Si vnico ictu occidat aliquis multos homines, vnicus actus est moralis æquiualens in grauitate multis.
  
 Hinc sequitur, quod si quis multiplicat  propositum retinendi alienum: multa peccata numero distincta committit. Dicimus  quinto, quoties aliquis vtitur re aliena aliquo vsu pretio æstimabili: peccat nouum  peccatum. Ratio est, quia tunc habet nouam   voluntatem expressam vel interpretatiuam  vsurpandi alienum inuito domino.
  
 Denique dicimus, quòd quotiescunque  dominus rei petit rem suam, & qui retinet  negat illam, vel quotiescunque dominus patitur nouum detrimentum, quod non ignorat retinens peccat nouum peccatum retinendo alienum. Ratio est, quia in istis casibus,  retinens alienum habet nouam voluntatem vsurpandi illud vel saltem non habet voluntatem pro tunc restituendi alienum quando erat specialis ratio restituendi.
  
 Ex hac doctrina sequuntur aliquot corollaria. Primum est, quod qui non restituit  debitum statim, cum tamen in confessionibus præcedentibus  promiserit se restituere: non   est absoluendus  à  confessario, etiam si dicat se habere propositum  firmum restituendi. Ratio est,  quia ille est expositus periculo peccandi mortaliter non  restituendo, sicut iam experientia est  compertum: ergo ad iudicem  &  medicum  conscientiæ   spectat eruere illum  à tali periculo. Et hæc est  doctrina Caieta. in sum. verb. restitutio. c. 8.  & D. Antoni. in 2. par. Theologali titu. 2. c. 8.   Sed oportet quod si est vere pœnitens, debet vel  statim restituere si potest vel cautionem præstare quod certo tempore restituet. Rursus sequitur, quod  cum aliquis est in articulo mortis debet statim restituere si potest: alioquin non  est absoluendus, quoniam  experientia  compertum   est, quod hæredes vix aut nunquam  restituent. Vnde confessarius debet exigere depositum in pecunia, vel in alijs bonis vnde suo tempore fiat  restitutio creditoribus. Bene tamen  verum est  quod  cum  confessarius fuerit prudenter certus, quod ab  ipso hærede statim fiet restitutio post mortem: poterit moriturum absoluere. ¶ Ad quartum   argumentum  respondetur, quod  præceptum restitutionis, sicut est secundum  faciem  affirmatiuum, &   secundum  rationem obligandi negatiuum: ita frangitur secundum  formam per omissionem, sed ratio  peccati in commissione  consistit, scilicet in vsurpatione vel detentione rei alienæ inuito domino.
  
 DVbitatur secundo principaliter. Vtrum   teneatur homo restituere statim cum   graui detrimento  rerum  eiusdem ordinis: cum tamen spectato aliquanto  tempore possit restituere absque suo incommodo. ¶ Pro parte affirmatiua arguitur primo. Nemo potest accipere  rem  alienam, vt proprium  detrimentum in rebus suis  eiusdem ordinis deuitet: ergo neque retinere.  Probatur consequentia: quia non est minus peccatum retinere alienum: quam accipere inuito  domino, imo eadem est ratio peccati. ¶  Secundo  arguitur. Ipse dominus rei ius habet ad petendam  rem  suam   à debitore, non  obstante quod debitor patiatur  illud detrimentum, verbi  gratia, quod sit venditurus  triticum vili pretio vt soluat debitum: ergo ipse debitor tenetur restituere. Probatur consequentia. Quoniam aliâs creditor, non haberet ius petendi nunc, quod ipse debitor non tenetur nunc   soluere. Confirmatur, quoniam in foro exteriori condemnaretur debitor, vt statim soluat debitum, non obstante quod alleget quod patitur illud detrimentum. ¶ Tertio arguitur. Quoniam    ex opposita sententia sequeretur magnum  incommodum reipublicæ: quoniam homines facile raperent &  detinerent aliena, si scirent se non teneri ad restitutionem  cum graui detrimento rei  familiaris. ¶ Sed in oppositum est, quod dicitur in. l. in condemnatione. ff. de reg. iur. In condemnatione  personarum quæ in id quod facere  possunt damnatur: non omne id quod habent  extorquendum est: sed illarum ratio habenda est  ne egeant. Et in. l. miles. & in. l. item miles. ff.  de re iudic. id ipsum decernitur: specialiter  de militibus. Et præterea de illo qui cessit  bonis suis, id ipsum diffinitur in. l. 4. & in. l. 6.  ff. de cessi. bon. vbi etiam dicitur, quod si is qui  cessit bonis suis postea aliquid comparauerit,  aut aliquid ei reliquum fuerit alimentorum nomine: non est condemnandus in solidum. Et ratio  redditur ab ipsa lege: quia non est fraudandus   alimentis quotidianis. Et Instit. de actionib. §.  vlti. redditur ratio eiusdem: quoniam  inhumanum est, spoliatum omnibus fortunis suis in solidum  damnare. ¶ Arguitur secundo, quia vt supradictum est, nemo tenetur cum  detrimento honoris restituere pecunias: sed si statim compellitur omnis debitor restituere pecunias, contingit vt aliquis statim amittat honorem descendens in statum inferiorem  propter  paupertatem:  ergo non tenetur  cum  detrimento suo restituere.
  
 PRO decisione istius difficultatis, sit prima conclusio. Quando creditor patitur  simile detrimentum, nisi fiat sibi statim restitutio: tenebitur ipse debitor statim restituere, nisi in casu extremæ necessitatis. Ratio  est euidens, quia nimis durum esset, vt verus  dominus rei patiatur detrimentum, quia non habet  rem suam: & ipse debitor ex alieno deuitet detrimentum. Cæterum in casu extremæ necessitatis, iam diximus in superioribus: quod quia  omnia sunt communia melior est conditio habentis seu possidentis. Tota igitur difficultas  est, quando ipse debitor incurrit graue damnum, si statim restituat: creditor vero nullum   aut leue patietur ex prorogatione solutionis?
  
 De hac re est prima sententia Adriani in  4. in materia de restit. fol. 34. quem sequitur  Io. de Medina in suo Codice de restit. tract.  de reb. rest ituend. lib. 1. 2. & 3. quod nunquam   est licitum nisi in casu extremæ necessitatis,  prorogare restitutionem, quinimo aiunt non  esse licitum quod debitor aliquid sibi retineat,    vt effugiat mendicitatem, nisi tantum quantum  creditor tenebatur debitori nomine eleemosynæ elargire. Et dicunt quod quamuis in  foro exteriori concedatur debitori aliquaretentio debiti:  tamen hoc non est licitum in foro  conscientiæ retinere. Excipiunt tamen vnum  casum, videlicet si debitor plurimis debeat,  quibus omnibus non possit statim soluere:  sed sperat se posse soluere si non statim vni  soluat, vendendo bona sua vili pretio:  tunc poterit debitor illa bona retinere & negotiari  cum illis, vt postea soluat omnibus. Et ratio illorum est: quia tunc debitor agit negotium vtile  creditoribus. ¶ Altera sententia est huic opposita, scilicet quod in tali casu non tenetur  debitor statim restituere, hæc est communis   fere omnium  Theologorum in. 4. d. 15. & Syluest. in verb. restitutio. 5. §. 3. & 4. & D. Antonini in 2. par. titul. 1. c. 8. &  quantum videtur  est Caiet. in hoc loco, & in sum. verb. restitutio. c. 6.  ¶ Tertia sententia est media, quod quando debitor contraxit  debitum per iniquam acceptionem: tenetur cum detrimento quantumlibet graui statim restituere. Et etiam quando acceptio fuit iusta, sed postea per prodigalitatem debitoris incurrit in tale detrimentum, vt non possit soluere debitum sine magna iactura bonorum temporalium. Si autem acceptio ipsa fuit iusta, & ipse debitor citra culpam  suam  constitutus est in tali periculo: non tenetur statim restituere. Hanc  sententiam tenet  Mag. Soto lib. 4. de Iustitia. q. 7. art. vlti.  & aliqui putant esse Caiet. sed omnino falluntur.
  
 Sit igitur secunda conclusio. Quando debitor ex iniustè acquisitis, mutauit statum in  melius: tenetur etiam  cum detrimento status statim restituere. Hæc est sententia communis  Theologorum, imo pauci ex Iurisperitis negant illam. Et probatur ratione, quia non est minor iniquitas statum tueri ex malè acquisitis:  quàm illum  comparare accipiendo res alienas:  sed peccaret contra  iustitiam  accipiendo res alienas, vt ascenderet ad meliorem statum: ergo etiam peccat contra  iustitiam sustentando illum   ex alienis. ¶ Tertia conclusio. In eodem casu,  potest debitor reseruare sibi alimenta necessaria, & hoc quidem  multum  præcise secundum  conditionem sui status pristini:  antequam ex illo ascenderet ad meliorem. Hæc conclusio probatur, ex Alexandro III. c. cum tu. de vsuris.    vbi præcipit Pontifex vsurarios compellendos   esse ad restitutionem  faciendam, dummodo in facultatibus habeant vnde possint viuere. Illi  autem qui non  habent, non  debent vlla pœna mulctari: cum eos nota paupertas euidenter excuset. Ecce vbi non inquit Pontifex, extrema necessitas, sed manifesta paupertas eos excusat  à restitutione. Sed tamen Adrianus &  Ioannes   de Medina aiunt, has leges & alias quas retulimus in argumento in oppositum: esse permissiuas, neque habere locum in foro conscientiæ.  Nihilominus profecto ex legibus citatis oppositum colligitur, in quibus dicitur inhumanum esse, vt aliquis in solidum damnetur, aut  quod fraudetur alimentis quotidianis. Ex quibus verbis colligitur quod non solum est permissio legis: sed etiam consensus & approbatio facti. ¶ Præterea arguitur contra ipsosmet autores contradicentes. Quoniam illorum ratio est  quia præceptum de restituendo est negatiuum,  hoc est de non retinendo rem alienam, & inde colligunt quod semper tenetur homo statim restituere. Sed contra probatur ratione.  Sequeretur, quod etiam in casibus quos ipsi excipiunt: non posset homo prorogare restitutionem: etenim contra  præceptum  negatiuum  nunquam est licitum agere: igitur quemadmodum illi  bona ratione ducti, excipiunt illos casus ita  vt tunc  non dicatur debitor retinere alienum inuito rationabiliter domino: ita etiam nos excipimus alios casus eadem ratione. ¶ Sit quarta  conclusio. Quando status est iustè  comparatus,  sed conseruatur bonis omnibus alienis: non tenebitur debitor statim restituere cum detrimento proprij status: sed licitum erit ei retinere  necessaria ad conseruandum mediocriter illum   statum: ita sanè vt possit paulatim restitutionem   facere. ¶ Ex hac doctrina sequitur corollarium, quod filius adulterinus poterit retinere  secundum  quandam  mediocritatem sibi necessaria  ad conseruationem sui status. Ista probatur  argumentis factis pro parte negatiua, & factis pro  conclusione præcedenti, & nos contendimus   quod in huiusmodi casibus, non est creditor  rationabiliter inuitus. Et confirmatur. Esto  ita quod filius adulterinus sit ingenue educatus vt vir illustris: tunc ille non tenetur exercere artem sutoriam, vel sartoriam, vt comparet   sibi victum  necessarium: ergo multo minus tenebitur mendicare. Antecedens probatur:  quoniam artifex debitor alieni non tenetur tradere  aut vendere  instrumenta artis, vt restituat: quia  illis comparat necessaria ad victum, neque tenetur  mendicare: ergo etiam in casu posito non tenebitur ille filius adulterinus suis proprijs manibus  victum sibi comparare. Probatur consequentia:  quia non minus ille descenderet exercendo artem mechanicam:  quam ipse artifex mendicando.  Ergo si artifex non tenetur mendicare, neque   adulterinus tenebitur in casu posito fieri artifex. ¶ Sit quinta conclusio. Qui statum  suum iustè  comparatum retinet partim alienis bonis,  partim proprijs, siue aliena bona sint acquisita  bona fide siue mala:  non tenetur statim restituere si incurrat graue detrimentum in statu  suo, aut in bonis proprijs. Ratio huius conclusionis efficax desumitur ex D. Th. hic in solutione ad 2.  Nam  quemadmodum  impotentia simpliciter excusat ab obligatione  restituendi simpliciter: ita impotentia pro tali tempore excusat  ab obligatione restituendi pro tali tempore: sed  qui non potest statim restituere nisi cum magna iactura sui status, vel proprij census, censebitur impotens moraliter loquendo pro tali tempore: ergo pro tunc excusabitur. ¶ Sexta conclusio. Qui in eodem casu non restituit, & ex illa prorogatione creditor incurrit aliquod leue etiam  detrimentum: tenebitur ipse debitor compensare postea ipsum detrimentum. Probatur,  quia melior debet esse creditoris conditio,  quam debitoris: ergo non est æquum vt debitor  prouideat proprijs incommodis  prorogando  restitutionem, &  non  compenset creditoris detrimentum. Et confirmatur. Nam creditor ex prorogatione restitutionis, nullum sentit commodum, sed potius totum  damnum  redundat in bonum debitoris: ergo æquum est secundum  regulam iuris, vt qui sentit commodum sentiat etiam  damnum. ¶  Confirmatur   secundo, quia debitor in tali casu non  excusatur   simpliciter ab obligatione restitutioni in perpetuum, sed solum  pro tunc, ergo quando restituet  tenebitur omne damnum restituere quod passus  est ipse debitor ex prorogatione. Verum est tamen quod quando debitor excusat ab obligatione  restituendi  pro  tunc, propter  paupertatem  omnimodam in tali casu quamuis creditor incurrat detrimentum ex prorogatione restitutionis: non tenebitur debitor restituere creditori illud detrimentum, etiam si postea deueniat ad pinguiorem   fortunam. Ratio est, quia prorogatio  pro  tunc fuit    omnino necessaria, quia erat impossibilis restitutio. Et idem erit iudicium, quando debitor licitè   prorogat  restitutionem, ex eo quod aliâs pateretur detrimentum in rebus superioris ordinis.  Dicimus enim quod tunc non manet obligatus  ad restituendum  damna  emergentia ipsi creditori  in rebus inferioris ordinis. Denique circa hæc  omnia prædicta, necesse est vt confessarij sint  diligentes ad discernendas causas prorogationis,  quas debitores solent sibi fingere, & in casu  dubio semper debemus inclinare in fauorem   creditoris. ¶ Ad argumenta in oppositum respondetur ad primum negatur consequentia. Et  in primis deficit, quando  vterque est in extrema necessitate & creditor & debitor: tunc enim licitum est retinere alienum, &  non est licitum rapere  de nouo. Deinde respondetur, quod  præceptum  restituendi habet aliquid affirmatiuum, etiamsi fundetur in negatiuo, & ex illa parte potest expectare aliquando  tempus  & locus ad faciendam  restitutionem. Præceptum vero non  accipiendi siue  non  retinendi aliena inuito domino obligat omni  tempore  & loco. ¶ Sed obseruandum est, quod  quando   retinetur alienum in casibus propositis, non est  dominus rationabiliter inuitus si velit sibi statim  fieri restitutionem. Denique  respondetur, quod tam  grauis potest esse necessitas etiam citra extremam  necessitatem: vt licitè possit aliquis alienum   accipere absque  violentia  tamen ad supplendum   graue detrimentum in rebus eiusdem ordinis cum   proposito  restituendi cum primum poterit: neque   tunc  dominus erit rationabiliter inuitus, dummodo   non incurrat simile detrimentum. Quod autem  dicit Diuus  Thomas quod sicut accipere rem alienam  est peccatum  contra  iustitiam, ita etiam retinere: intelligendum est pro  tempore  & loco, quo potest  & tenetur illam restituere: & ita quamuis statim  teneatur habere animum  restituendi: tamen ipsa  restitutio facienda est pro tempore. ¶ Ad secundum  respondetur negando etiam  consequentiam.  Quoniam  dominus rei habet ius petendi  illam in foro  exteriori: sed tamen in prædictis casibus non licitè petit in foro conscientiæ  cum  tanto detrimento debitoris: cum ipse nullum aut leuissimum patiatur. Quare non sequitur quod debitor teneatur   ex iustitia commutaitua pro tunc restituere in  foro conscientiæ: licet compellatur  à iudice, &   ipse teneatur obedire propter  obligationem iustitiæ legalis. Cæterum iam diximus supra, non   esse consequentiam  necessariam: quod si iudex    compellat  aliquem statim restituere per sententiam  iustam: quod ipse debitor teneretur etiam antea  restituere statim in foro conscientiæ. Ratio  est, quia iudex ex officio tenetur facere æqualitatem inter ipsos ciues: at respectu ciuium per  accidens est detrimentum particulare ipsius debitoris: & idcirco dummodo ipse debitor seruet normam legis, non tenetur prouidere particulari damno ipsius debitoris. Verum est tamen, quòd supremus princeps, in huiusmodi casibus poterit rationabiliter arbitrari.
  
 Ad tertium respondetur, quod nullum damnum sequitur reipublicæ ex doctrina assignata, non obstante quod viri iniqui occasionem  accipiant ad peccandum, & iniquè  prorogent   restitutionem sub velamine fictæ necessitatis.
  
 DVbitatur tertiò  & vltimò in hoc articulo. Vtrum  quando sunt plures creditores,  teneatur debitor seruare ordinem  aliquem in restituendo singulis? De qua re optimè loquitur Caiet. in sum. verb. restitutio. c. 8. ex cuius doctrina ponimus sex documenta necessaria valde. ¶  Primum  documentum est. Nullus  est ordo necessarius in restitutione si præsto  sunt opes, vnde omnibus creditoribus possit statim restitui absque notabili mora. Ratio  est, quia præceptum  restituendi  tantum obligat,  vt statim fiat restitutio vel absque mora notabili vel nociua. ¶  Secundum  documentum est,  vbi opes non sufficiunt ad restituendum omnibus creditoribus: priùs debent certa debita restitui quam incerta. Ratio est, quia restitutio  ordinatur ad certa damna  reparanda: ergo damnum certum priùs reparandum est, quam  incertum:  quoniam hoc possibile est vt sit nullum. Intelligitur autem  incertum  debitum, non quia ignoratur  persona: sed quia non est liquidum an debeatur:  quia non  constat de iure vel facto. ¶  Tertium  documentum. Inter certa debita prius restituendum   est quod adhuc extat in propria specie, verbi  gratia,  depositum, accomodatum, vel rapina vel furto acceptum. Ratio huius est, quia debitor harum  rerum  dominium  nunquam acquisiuit. ¶ Ad huiusmodi documentum, potest reduci quando aliquis habet rem  emptam cuius tamen  pretium  non soluit. Hæc  enim prius restituenda est venditori: quam alteri cuiquam:  & ratio est, quia quamuis emptor acquisiuit dominium illius rei: tamen dum pretium non  soluit, manet res illa obligata domino antiquo:  ita vt si emptor non fuerit potens soluere quasi  rescinditur contractus, & res illa reuertitur ad    antiquum  dominum. Similiter ad hoc documentum   reducitur, si quis ex pecunia quam mutuò acceperat emerit vineam vel quamlibet  aliam rem:  tunc res illa restituenda est illi, cuius erat pecunia: quia est quasi fructus illius pecuniæ.  ¶  Quartum  documentum ponit Caiet. vbi sup.   videlicet quod debita licitè contracta priùs  soluenda sunt quam illicitè  contracta: si tamen  adsint duæ  conditiones. Altera est si debita illicitè  contracta non extent in propria specie:  tunc enim tertium  documentum locum habet.  Altera conditio est si ex contractu licito non  sit factus debitor impotens ad soluenda priora debita illicitè contracta, vt verbi  gratia, Si quis vsurarius, qui debet vsuras soluere & restituere,  emat triticum: ex qua emptione fiat impotens  ad restituendas vsuras: tunc priùs restituendæ   sunt vsuræ  quam triticum quod aliàs comedit  vel vendidit. Similiter si iste vsurarius promittit dotem filiæ, vnde fit impotens ad restituendas vsuras: priùs restituendæ sunt vsuræ. Verum tamen nobis videtur, quod ista  conditio destruat istud documentum: ita vt  superfluum sit. Et probatur, quia si ille qui contraxit vtraque debita sit potens vtraque soluere:  recurrendum est ad primum  documentum. Si autem  non sit potens vtraque soluere, neque aliquod  debitum extet in propria specie: non videtur  quare priùs sit soluendum  debitum licitè  contractum, quam illicitè  contractum: quia non est minùs  debitum, &  obnoxium restitutioni, illicitè  contractum, quam licitè  contractum: imò videtur magis  debitum  propter  iniquam  acceptionem: eo vel maximè si est antiquius debitum: ergo istud documentum Caietani superfluum  & falsum est.  ¶  Quintum  documentum  certissimum. Seruandæ   sunt leges ciuiles & statuta prouintialia  dummodo  non repugnent iuri naturali: vt verbi  gratia, Si contradicerent secundo  & tertio documento quæ   iure naturæ  constant. Cæterum in omnibus alijs  in quibus poterat esse aliqua differentia humani arbitramenti, debemus sequi in foro conscientiæ leges ciuiles & ecclesiasticas: quæ   propter bonum commune  &  tranquillitatem  ciuium, &  conscientiarum iustissimè determinant  quid faciendum sit in huiusmodi casibus. Quæ   autem sint ista determinata legibus humanis:  sequentibus conclusionibus explicabitur.
  
 Prima conclusio. Si creditores hypothecam   habentes, concurrant inter se petentes restitutionem: præferendi sunt qui anteriorem  hypotecam  habent. Probatur ex. l. potior. & ex. l. qui  balneum. ff. qui potior. in pign. hab.  & ex regula qui prior, de reg. iur. in. 6.  Præferuntur  autem   in ea re in qua hypothecam  habent: præterquam   in quibusdam casibus in quibus singulari iure  & ex priuilegio conceditur  quibusdam creditoribus posteriorem  hypotecam  habentibus: vt anterioribus præferantur: vt verbi  gratia, in fisco vt habetur in. l. si is qui. ff. de iure fisci. Est etiam  exemplum, in muliere dotem repetenti, vt constat ex. l.  assiduis. & ex. l. qui potiores in pignore habeantur. ff. qui potiores, vt supra.  ¶  Secunda  conclusio. Si creditores nullam  habentes  hypotecam   vel pignus, sed solam actionem personalem, qui  appellantur  à Iurisperitis creditores chirographarij, inter seipsos concurrant  petentes  restitutionem: nulla habetur ratio temporis vel anterioritatis, sed omnes æqualiter admittuntur.  Patet in. l. priuilegia. ff. de priuil. credit. & ex  l. si hominem. ff. depositi. Hinc fit, quod inter  huiuscemodi creditores, is qui indebiti exactione præuenit cæteros melioris est conditionis, & sibi quisque  suam  negligentiam imputare debet, vt patet in. l. inter eos. ff. de re iudic. &. l.  11. in for. regni, tit. 14. par. 5.  Præterquam in quibusdam actionibus personalibus, quæ propter  summum  earum  fauorem  priuilegium habent, vt cæteris creditoribus chirographarijs præferantur: qualis est actio funeraria, vt habetur in. l.  penult. ff. de relig. & sumptib. funer. Et similiter actio depositi præfertur, vt habetur in  citata. l. si hominem. §. quoties. ff. depositi.
  
 Tertia conclusio. Si concurrant creditores  habentes  hypotecam, cum creditoribus chirographarijs qui nullam  hypotecam  habent, sed solam  actionem  personalem: semper præferendi sunt  creditores hypotecarij. Probatur ex. l. eos. &   ex. C. qui potior. in pign. habeam. ff. vt supra.  & in. l. 11. tit. 19. Part. 5.  ¶ Quarta conclusio.  Si concurrant plures creditores, quorum quilibet habet actionem  personalem priuilegiatam:  tunc nulla habetur ratio temporis, sed præferendus est ille, cuius debitum est magis priuilegiatum  & fauorabile, verbi  gratia, Si concurrant  debitum ex  impensa funeris contractum, &  debitum ex causa  depositi, quorum quodlibet est priuilegiatum,  cum alijs debitis personalibus: hæc duo debita  præferenda sunt. Cæterum si inter se concurrant   hæc duo debita: præferri debet debitum funerarium: quia est magis fauorabile &  priuilegiatum. Hoc habetur in citata. l. priuilegia. ff.    de priuileg. credit. &. l. impensa. ff. de relig. &   sumptib. funer. & in. l. 12. titul. 13. Part. 5. Et  rationem huius possumus assignare Theologi: quia necessitas sepulturæ merito iudicatur quasi extrema necessitas: eo quod corpus humanum  instrumentum fuit animæ rationalis & pars substantialis ipsius hominis: & idcirco Iurisconsulti religiosissimè  considerauerunt sepulturæ  necessitatem, &  prætulerunt debitum ex impensa funerali contractum debito ex  causa depositi: quoniam in hoc visi sunt & animæ  immortalitatem protestari &  autorem animæ colere. Quod si paria sint priuilegia, ita  vt alterum alteri non præponderet: tunc omnes  creditores priuilegiati simul in tributum  vocandi sunt, hoc est vt inter eos diuidatur census  vel pecunia debitoris secundum  proportionalitatem debitoris, si opes debitoris non  sufficiant   omnibus creditoribus exactè soluere debita. Similiter dicendum est, de alijs creditoribus personalibus non priuilegiatis: quando simul concurrunt ad petendum debita, quibus  omnibus soluendis  non sufficiunt opes debitoris:  tunc enim proportionabiliter census debitoris diuidendus erit inter creditores. Ita tenent  multi Iurisper. cum  Accursio in. d. l. priuilegia.
  
 SED est quædam breuis dubitatio, an sit  peccatum  contra  iustitiam, si creditor ipse non seruato ordine prædicto procuret sibi fieri restitutionem, & de facto fiat: an teneatur ipse restituere alijs creditoribus. Respondetur, quod per  se loquendo, si creditor non seruet ordinem  quæ   in prædictis documentis  &  conclusionibus statuimus, & propria autoritate præoccupat bona debitoris: facit iniuriam alijs creditoribus  quibus iure competebat actio priore loco, &   consequenter tenebitur ad restitutionem. Ratio  est, nam si ipse debitor tenetur ex iustitia restituere Petro priusquam Paulo: sequitur quod Paulus iniuriam facit Petro præueniendo se. Ergo  tenebitur ad restitutionem  faciendam Petro. ¶ Sic  statutum est in. l. fina. §. & si præfatam. C. de iure  deliberando. & in foro regni Hispaniensis  in titul. 6. Parti. 6.  ¶ His non obstantibus, facilè poterit esse ignorantia inuincibilis in ipsis  popularibus: ita vt non peccent quando  præoccupant sibi debita, non seruato prædicto ordine. Sed tamen confessarij cum ad suam  notitiam   peruenerit factum: tenentur eos erudire &   præcipere, vt restituant alijs creditoribus quos  contra ordinem iuris iniquè  præuenerunt. 
  
  
  
  
  
      QVÆSTIO LXIII.   De acceptione personarum.
  
 DE hac materia disputant aliqui Doctores in 4. distinct. 15. Summistæ, verbo acceptio personarum. & verbo, dignitas. Soto in lib. 3. de Iustitia & iure. quæst. 6.  ¶  Circa nomen est notandum, quod illo solum  vtuntur Sancti & Theologi, qui nomine complexo volunt explicare  malitiam huius peccati, quod consistit in hoc quod in distributione attendantur qualitates personales: quæ impertinenter se habent ad finem intentum, & hoc non potest commodius explicari: quàm si respectum, vel acceptionem  personarum appelletur. Ideo Isaiæ cap. 11.  volens explicare, qualiter acceptio ista personarum longè esset à Christo iudice, circunloquendo dixit. Non secundum visionem oculorum  iudicabit, nec secundum auditum aurium arguet. Vbi 70. transferunt, non secundum  gloriam eorum iudicabit, idest non attendendo solum qualitates personales iudicabit: sed  secundum merita. Hac ratione (vt refert Cicero in Epistola ad Atticum) antiqui præcipiebant, vt noctu aut clausis oculis iudices diiudicarent: quod bene notat Soto artic. primo.  vbi supra, adducens illud Leuiti. 19.  "Non respicias personam pauperis, nec honores vultum potentis." Hoc ipsum vitium notare voluerunt Thebani, vt refert Plutarch. lib. de Iside  & Osiride pingentes iustitiam sine capite & sine oculis. Id ipsum  Ægyptij, vt refert Lælius, statuentes iustitiam iuxta cælum & sine capite. Vide Stobæum sermone 44.
  
  DEINDE considerandum est  de vitijs oppositis prædictis iustitiæ partibus. Et primò de acceptione personarum, quæ opponitur iustitiæ distributiuæ: secundo,  de peccatis quæ opponuntur iustitiæ  commutatiuæ. ¶ Circa primum  quæruntur quatuor.
  
 ARTICVLVS PRIMVS.   ¶  Vtrùm personarum acceptio sit  peccatum.
  

 AD Primum sic proceditur. Videtur, quòd per{
         Infra art. 2. cor. Et Roma. 2. lect. 2. co. 5. fin.        
}sonarum acceptio non sit  peccatum. In nomine enim personæ intelligitur personæ dignitas.  Sed considerare dignitates personarum pertinet ad distributiuam    iustitiam. Ergo personarum acceptio non est peccatum.
  
 ¶ 2 Præterea. In rebus humanis  personæ sunt principaliores, quàm  res: quia res sunt propter personas,  & non econuerso. Sed rerum acceptio non est peccatum: ergo multo  minus acceptio personarum.
  
 ¶ 3 Præterea. Apud Deum nulla potest esse iniquitas, vel peccatum. Sed Deus videtur personas  accipere, quia interdum duorum  hominum vnius conditionis, vnum  assumit per gratiam, & alterum relinquit in peccato, secundum illud  Matthæi 24.  "Duo erunt in lecto,  vnus assumetur & alius relinquetur." Ergo acceptio personarum  non est peccatorum.
  
   SED contra. Nihil prohibetur  in lege diuina, nisi peccatum. Sed  personarum acceptio prohibetur  Deuter. 1. vbi dicitur. "Non accipietis cuiusquam personam." Ergo personarum acceptio est peccatum.
  
 RESPONDEO dicendum,  quòd personarum acceptio opponitur iustitiæ distributiuæ. Consistit enim æqualitas distributiuæ iustitiæ in hoc, quòd diuersis personis  diuersa tribuuntur secundum proportionem ad dignitates personarum. Si ergo aliquis consideret illam proprietatem personæ, propter  quam id quod ei confertur, est ei debitum, non est acceptio personæ,  sed causæ. Vnde †{
         Glos. interlinearis ibi.        
}  Glos. super illud  ad Ephes. 6. Personarum acceptio  non est apud Deum, dicit quod Deus  iudex iustus causas discernit, non  personas. Puta si aliquis promoueat  aliquem ad magisterium, propter  sufficientiam scientiæ, hic attenditur causa debita, non persona. Si autem aliquis consideret in eo, cui aliquid confert, non id propter quod  id quod ei datur, esset ei proportionatum, vel debitum, sed solùm hoc,  quòd est iste homo (puta Petrus vel  Martinus) hic est acceptio personæ: quia non attribuitur ei aliquid  propter aliquam causam, quæ faciat eum dignum, sed simpliciter  attribuitur personæ. Ad personam  autem refertur quæcunque conditio non faciens ad causam, propter  quam sit dignus hoc dono. Puta si  aliquis promoueat aliquem ad prælationem vel magisterium, quia est  diues, vel quia est consanguineus    suus, est acceptio personæ. Contingit tamen aliquam conditionem personæ facere eam dignam respectu  vnius rei, & non respectu alterius.  Sicut consanguinitas facit aliquem  dignum ad hoc, quòd instituatur  hæres patrimonij, non autem ad hoc  quòd conferatur ei prælatio ecclesiastica. Et ideo eadem conditio personæ in vno negotio considerata facit acceptionem personæ, in alio autem non facit. Sic ergo patet, quòd  personarum acceptio opponitur iustitiæ distributiuæ, in hoc quòd præter proportionem agitur: nihil autem opponitur virtuti nisi peccatum. Vnde consequens est, quod personarum acceptio sit peccatum.
  
 AD Primum ergo dicendum,  quòd in distributiua iustitia considerantur conditiones personarum  quæ faciunt ad dignitatis, vel debiti causam. Sed in acceptione personarum considerantur conditiones,  quæ non faciunt ad causam, vt †{
         In corp. articuli.        
} dictum est.
  
 AD Secundum dicendum; quòd  personæ proportionantur, & dignæ redduntur aliquibus, quæ eis  distribuuntur, propter aliquas res  quæ pertinent ad conditionem personæ: & ideo huiusmodi conditiones sunt attendendæ tanquam propriæ causæ. Cùm autem considerantur ipsæ personæ, attenditur non   causa, vt causa. Et ideo patet quod  quanuis personæ sint digniores simpliciter, non tamen sunt digniores  quo ad hoc.
  
 AD Tertium dicendum, quòd  duplex est datio. Vna quidem pertinens ad iustitiam, qua scilicet aliquis dat alicui quod ei debetur. Et  circa tales dationes attenditur personarum acceptio. Alia est datio ad  liberalitatem pertinens, qua scilicet gratis datur alicui quod ei non  debetur. Et talis est collatio munerum gratiæ, per quæ peccatores assumuntur à Deo. Et in hac donatione non habet locum personarum   acceptio: quia quilibet absque iniustitia potest de suo dare quantum vult,  & cui vult: secundum illud Matth. 20.  An non licet mihi quod volo facere? Tolle quod tuum est, & vade.

  

 SVMMA ARTICVLI.
  
 ¶ Conclusio est affirmatiua.

  
 COMMENTARIVS.
  
 DVbitatur primo circa conclusionem  Diui Thomæ, Vtrùm acceptio personarum sit peccatum & illud quidem mortale  ex genere suo. Ratio dubitandi est. Nam acceptio personarum tendit in bonum obiectum   scilicet, in personam & in qualitates personales quæ bonæ sunt, ergo non est peccatum.  Quod si dicas tendere in tale obiectum indebitè  & ex hac parte peccatum est. Contra.  Nam ex indebito modo tendendi non sequitur quod sit peccatum ex genere suo, siquidem omnia peccata tendunt indebitè, & tamen non omnia sunt mortalia ex genere  suo, ergo.
  
 PRO decisione sit prima conclusio. Acceptio personarum peccatum est & hoc  secundum fidem. Probatur Iacobi. 2. vbi explicat malitiam huius peccati exemplo diuitis & pauperis qui honorantur. Et de acceptantibus personas subdit. Nonne iudicatis  apud vosmetipsos & facti estis iudices cogitationum iniquarum. Et rursum. Si autem  personam accipitis, peccatum operamini redarguti à lege tanquam transgressores. Ex quo  loco etiam colligitur, quod in veteri lege peccatum hoc expresse erat prohibitum. Ita Leuit. 19. Deut. 1. Prou. 18. Accipere inquit personam impij in iudicio non est bonum. Et    Prouer. 28.  "Qui cognoscit faciem in iudicio  iste non benefacit, & paratus est pro buccella  negare veritatem."
  
 Secunda conclusio. Acceptio personarum   peccatum mortale est ex genere suo. Pro cuius intellectu nota, quòd illud dicitur peccatum mortale ex genere suo quod ex obiecto  intra limites suæ speciei absque  aduentu extrinsecæ circunstantiæ potest esse mortale, verbi  gratia,   furtum, homicidium, &c. Ita D. Tho. 1. 2. q.  18. art. 2.  &  communiter acceptatur hæc diffinitio à Theologis. Probatur ergo conclusio.  Quia acceptio personarum ex obiecto & absque aliquo extrinseco potest esse mortale,  ergo ex genere suo illud habet. Antecedens  vero probatur. Quia respicit iniustum in distributione, ergo si iniustum huiusmodi fuerit grauis materia peccatum mortale erit. Secundò. Quia istud vitium opponitur per se &   directè iustitiæ distributiuæ, ergo est peccatum per se destruens charitatem. Probatur consequentia. Quia impossibile est quod aliquis  faciat iniustitia in distribuendis bonis communibus  & non peccet contra  charitatem. Tertiò   probatur. Quia homicidium &  furtum sunt  peccata mortalia ex genere suo, ergo multo  magis acceptio personarum. Probatur  consequentia, quia sicut homicidium opponitur iustitiæ   commutatiuæ, ita acceptio personarum opponitur iustitiæ distributiuæ quæ  præstantior est.  Quartò. A posteriori colligitur propter damna quæ sequuntur ex isto peccato & personis & reipublicæ. Personis quidem, quia priuantur bonis sibi applicandis. Reipublicæ autem, quia illius ordo peruertitur ex ista acceptione: siquidem indigni eliguntur  & dignissimi succumbunt: vnde & virtus & studia  pereunt. Hæc omnia explicantur Ecclesiastes. c. 10. Est malum quod vidi sub sole quasi  per errorem egrediens  à facie principis, positum stultum in dignitate sublimi, & diuites  sedere deorsum, & vidi seruos in equis, &   principes ambulantes super terram. Explicatur hoc communiter exemplo. Si enim  terra sursum & cælum deorsum existerent,  maximum malum esset naturæ. Ita ergo maximum malum est in genere moris ex quo  inuertitur ordo reipublicæ, acceptio personarum quæ est iniusta distributio.
  
 Tertia conclusio. Acceptio ista est iniustitia, qua in distributione vnus alteri præfertur. Diffinitio est communis  & colligitur  ex D. Aug. lib. 2. contra duas epist. Pelag. ca.  2. vnde & D. Tho. collegit quæ in præsenti  docet. Ponitur iniustitia tanquam genus: quia  sicut iustitia genus est ad distributiuam &   commutatiuam: sic iniustitia genus est ad omnia vitia opposita iustitiæ  commutatiuæ  & distributiuæ. Reliquæ autem particulæ  ponuntur loco differentiæ: quia in hoc acceptio personarum differt ab alijs vitijs oppositis iustitiæ, quod respicit inæqualitatem inter plures  personas, quæ oritur ex iniusta distributione. Verum tamen vt hæc diffinitio manifesta  sit, & vt radix huius vitij aperiatur, notanda sunt singula quæ conueniunt acceptioni  personarum. Habet enim primo quod dicatur respectu distributoris qui dicitur ille cui  incumbit ex officio vel commissione aut aliqua alia obligatione competit distribuere  bona communia, colligitur ex illo verbo diffinitionis, qua in distributione, &c. & etiam  quia peccatum hoc directè opponitur actui  iustitiæ distributiuæ, quæ solum dicitur respectu distributoris modo explicato, ergo  similiter acceptio personarum solum dicetur  formaliter ex ordine ad distributorem.
  
 Ex quo sequitur primò, quòd qui impedit ne distributor conferat beneficium digno, non peccat hoc vitio, quia non est distributor: sed peccat contra iustitiam commutaituam impediendo ius. Vnde omnium sententia tenetur restituere. De quo quæstione  præcedenti. Secundò sequitur, quod qui vsurpat officium distributionis non peccat acceptione personarum in hoc quod distribuat bona  communia indignis, quia iste non tenetur aliquo iure, imo nec potest distribuere ista bona: quocirca non peccat contra leges iustitiæ   distributiuæ in actu ipso, peccabit tamen ex  intentione &  secundum affectum acceptando   personas quia hoc intendit facere. Secundò,  habet acceptio personarum quod solum contingat in bonis communibus  & quæ  respiciunt   plures personas: quod explicatur in illo verbo diffinitionis, qua vnus alteri præfertur.  Itaque  debent esse bona ad minus inter vnum  &   alterum  & nulli appropriata. Ex quo sequitur  quòd dominus rei in distribuendo proprijs  bonis, non potest committere  vitium istud, verbi  gratia,    si aliquis inuitet vicinos suos excipiendo sibi  inimicos peccabit iste contra charitatem per  odium &  vindictam: non tamen contra iustitiam. Secus autem est, si bona iam essent applicata ciuitati ex facultate veri domini vt distribuerentur: quia tunc si exciperet aliquos  à possibili consequutione  illorum  bonorum acciperet personas. Tertiò, habet hoc vitium  quod solum contingat in bonis debitis. Hoc  colligitur ex prima particula diffinitionis,  iniustitia nempe. Etenim iustitia & iniustitia versantur circa eadem bona, ac subinde  sicut iustitia solum dicitur respectu debiti: ita  & iniustitia quæcunque illa fuerit.
  
 Ex quo sequitur, quod in bonis merè liberis  non contingat acceptio personarum. Quod  si arguas: nam prælatus verbi  gratia,  committit vitium  acceptionis, si bona libera quæ gratiæ communiter dicuntur conferat solum sibi auxiliaribus qui videlicet illum elegerunt exceptis  omnibus alijs. Respondetur, quòd ipsi ita dicunt. Facio quod volo: quia libera & gratiosa sunt ista. Verumtamen  peccatum est, & meo  iudicio acceptio personarum. Notanda enim  sunt tria. Primò, quod ista bona non sunt prælati sicut pallium  & pecuniæ. Secundò, quod sunt  quodammodo communitatis. Eo enim ipso  quod prælatus instituitur: communitas habet  ius vt illi dentur aliquando ista bona quæ  dicuntur gratiæ, vt licentia  & dispensatio. Tertio  habent subditi ius ne excipiantur à  communibus fauoribus. Ex ijs ergo tribus peccatum  istud prælati acceptio est personarum, ac subinde mortale. ¶ Aduertendum enim est, quod   quædam bona sunt absolutè libera, quæ  tamen   ex suppositione debita sunt quodammodo  & ex hac parte possunt esse materiæ iniustæ   distributionis, verbi  gratia, quod aliquos inuitauerim & speciali honore illos coluerim liberum est: verumtamen supposito quod tale  conuiuium fiat non licet ab huiusmodi honore quosdam excipere, quia supposito quod  sumus in conuiuio & honor impenditur iniustitia fit illi qui excipitur. Ita dico de prælatis quod bona ista libera sunt absolutè, supposito tamen quod omnes sunt eiusdem corporis membra: ius habent æquale proportionabiliter ne excipiantur ab his honoribus.  Quartò habet acceptio personarum, quod  motiuum illius sit impertinens ad finem  intentum     per distributionem: & hoc explicatur in diffinitione cum dicitur causa indebita, quæ illa  dicitur secundùm Diui  Thomæ quæ  non est ratio  sufficiens vt bonum illud distribuendum sit  debitum personæ. Sicut ex  contra, causa debita  reputatur quæ est sufficiens vt tale bonum  sit debitum personæ. Ideo bene Caietanus dicit  quod iustitia respicit rationem, idest causam: &   loquitur de iustitia distributiua, nam  commutatiua potius respicit rem quam causam. Sed contra arguitur. Nam sequitur quod iustitia distributiua consistat in medio rationis. Consequens   est contra illa quæ supradicta sunt. q. 58. art. 9.  & 10. Probatur sequela. Quia apertè iustitia  distributiua & rectitudo illius consistit in respiciendo &  commensurando rationem. Respondetur negando sequelam. Non enim dicitur virtus habere medium rationis, quia medium illius perscribatur à ratione: alioquin  iustitia commutatiua sæpè haberet medium rationis, quia in pluribus actibus æqualitas pretij taxatur à ratione, vt patet in pretio tritici  & in stipendijs assignadis. Imò verò omnis  virtus vt sic pendet  à  prudentia quæ  potissimum   rationem  considerat. Consistit ergo medium rationis quod competit virtuti in hoc, quòd rectitudo rationis sumatur per ordinem ad operantem, quod explicat D. Tho. 1. 2. q. 64. ar. 1.   Ex quibus sequitur intelligentia prædictæ   diffinitionis & solutio ad argumentum factum in principio dubij. Non enim consistit   malitia huius peccati in hoc quòd distributor amet plùs aut minùs personam, aut spernat merita: sed in hoc quòd ex attentione  qualitatum personalium iniustum committat in distributione debiti.
  
 DVbitatur secundò circa solutionem  ad tertium argumentum. Vtrùm ideo  non sit acceptio personarum apud Deum,  quia bona quæ distribuit sunt gratuitò donata & non debita? Pro parte negatiua arguitur primò. Multa bona sunt quæ gratis donantur à Deo, multa verò quæ debentur vt  augmentum gratiæ  & gloriæ collatio, ergo  saltim in istis bonis quæ debentur poterit  esse acceptio personarum apud Deum, vel  ratio D. Thomæ non est sufficiens pro omnibus bonis quæ distribuuntur à Deo. Et  confirmatur. Quia multa bona sunt debita  rebus naturalibus ab autore naturæ, &  tamen    in his bonis distribuendis non potest esse  acceptio personarum apud Deum, ergo ratio Diui  Thomæ insufficiens. Maior probatur.  Quia verbi  gratia, homini debetur risibilitas & corpori debetur color, &c. ita vt iniustum esset in re, hominem naturali & perfecta productione produci sine risibilitate.
  
 Secundò. Quia licèt in his bonis quæ  à   Deo donantur siue gratis siue ex debito, ratio Diui Thomæ conuincat: nihilominus tamen, in alijs actionibus Dei nihil concludit.  Et sit exemplum in filijs Israel & in AEgyptijs vbi mandante Deo, Hebræi spoliauerunt AEgyptios proprijs bonis, vt dicitur  Exod. 12. Et similiter Deus interfecit plures  nationes, vt prouintias illarum quas iustè   possidebant traderet Hebræis, ergo saltim  in huiusmodi bonis Deus acceptauit personam: quia bona illa erant aliena, & solùm  intuitu sui populi dominium alienum abstulit & contulit suis.
  
 Nihilominus conclusio  Diui  Thomæ certa est  & eius ratio de fide. Ad Rom. 2.  "Non est acceptio personarum apud Deum." Ad Ephes. 6. &   Actu. 10.  & ratio Diui  Thomæ hoc conuincit. Potest tamen dupliciter intelligi. Primò, vt solùm procedat de bonis gratuitò donatis à   Deo, & tunc vt conclusio  Diui  Thomæ sit vniuersalis vniuersaliori indiget ratione, quam videlicet ipse D. Tho. ponit ad Rom. 2. lectio. 2.   Quia Deus nunquam operatur nisi ex rationabili causa, ac subinde in nulla operatione,  siue distribuat gratuita, siue donet debita,  siue naturalia, siue supernaturalia, non accipit  personam: quia acceptio distributionem importat propter indebitam causam, & id ipsum intendit glossa ad Ephes. 6. cum dicit.  Deus iudex iustus diiudicans causam non  personam, idest, attendens semper rationabilem causam. Ex quo facilè patet ad argumenta proposita. Secundò explicatur ratio Diui  Thomæ formaliùs: ita vt vniuersaliter procedat de omnibus bonis.
  
 Pro quo nota, quòd Deus semper manet  dominus etiam eorum bonorum quæ distribuit creaturæ:  quamuis  & ipsa creatura dominium absolutum habeat eorundum  bonorum.  Nam Deus non abdicat imò nec abdicare potest hoc ius à se. Quare cum distribuit semper liberè ex parte sua distribuit tanquam    dominus absolutus siue bona debita sint in  re siue gratiosa. Ratio ergo Diui  Thomae sic procedit, quod Deus in distribuendis quibusuis  bonis non potest accipere personam: quia illa  bona non sunt debita à Deo, vnde ex hac parte liberè donata sunt. Et ratio ponitur Iob 34.  vbi postquam dixerat quod Deus non acceptat personam principis, quasi respondens  nostræ obiectioni subdit, Opus enim manuum illius sunt vniuersa, idest liberè vniuersa operatur & dominium illorum habet.
  
 Ad primum respondetur, quòd illa bona sunt debita in effectu, & distribuuntur secundùm mensuram & regulam iustitiæ, non   tamen ita vt constituant Deum debitorem  & astrictum legi iustitiæ, propter rationem  iam dictam. Vide D. Tho. 1. 2. quæst. 111. artic. 1. ad 2. & quæst. 114. art. 3. Ad confirmationem similiter respondetur, quòd illa bona naturalia dicuntur debita hac duntaxat  ratione: quia vinculo naturali & inuiolabili  annexa sunt essentijs rerum, ita vt à nulla  causa operante naturaliter & debito modo  separari possint. Non autem debentur ab autore naturæ: quia ita superexcedit omnem  legem iustitiæ vt nulli rei sibi inferiori obligari  valeat & subordinari sicut nec autor gratiæ.
  
 Ad secundum respondetur, quòd Deus  iustis de causis abstulit bona illa AEgyptijs  quæ  contulit Hebræis. De quibus vide Aloysium Lipomanum cathena in Exod. c. 12. &   Abulen. ibidem.  & etiam quia dominus absolutus pro sua voluntate quandoque transfert regnum de gente in gentem. Vnde Deuter. 10. referens bona quæ præ alijs populis  contulit Israeli, vt non existimaremus illum  acceptare personas subdit: quia dominus dominantium est qui personam non accipit.



  
 ARTICVLVS II.   ¶  Vtrùm in dispensatione spiritualium, locum habeat personarum acceptio.
  

 AD secundum sic proceditur. Videtur quòd in dispensatione spiritualium  locum non habeat personarum acceptio. Conferre enim dignitatem ecclesiasticam seu beneficium alicui  propter consanguinitatem, videtur  ad acceptionem personarum pertinere: quia consanguinitas non est  causa faciens hominem dignum ecclesiastico beneficio. Sed hoc non  videtur esse peccatum: cùm hoc ex  consuetudine prælati ecclesiæ faciant. Ergo peccatum personarum  acceptionis non videtur locum habere in dispensatione spiritualium.
  
 ¶ 2 Præterea. Præferre diuitem  pauperi videtur ad acceptionem  personarum pertinere, vt patet Iacob. 2.  Sed faciliùs dispensatur cum diuitibus & potentibus, quòd in gradu  prohibito contrahant  matrimonium,  quàm cum alijs. Ergo peccatum  personarum acceptionis non videtur locum habere circa dispensationem spiritualium.
  
 ¶ 3 Præterea. Secundùm iura  sufficit eligere bonum, non autem  requiritur, quòd aliquis eligat meliorem. Sed eligere minus bonum  ad aliquid altius, videtur ad acceptionem personarum pertinere. Ergo personarum acceptio non est peccatum in spiritualibus.
  
 ¶ 4 Præterea. Secundùm statuta ecclesiæ eligendus est aliquis de  gremio ecclesiæ. Sed hoc videtur  ad acceptionem personarum pertinere: quia quandoque sufficientiores alibi inuenirentur. Ergo personarum acceptio non est peccatum  in spiritualibus.
  
 SED contra est, quod dicitur Iacobi 2. Nolite in personarum acceptione habere fidem Domini nostri    Iesu Christi. Vbi dicit †{
         Epist. 29. ad Hiero. declinando ad fin. tom. 2.        
}  Gloss. August.  "Quis ferat, si quis diuitem eligat ad sedem honoris ecclesiæ, contempto paupere instructiore & sanctiore?"
  
 RESPONDEO dicendum,  quòd sicut †{
         Art. præc.        
}  dictum est, acceptio personarum est peccatum, inquantum   contrariatur iustitiæ. Quanto autem   in maioribus aliquis iustitiam transgreditur, tanto grauius peccat. Vnde cùm spiritualia sint temporalibus potiora, grauius peccatum est  personas accipere in dispensatione  spiritualium, quàm in dispensatione temporalium. Et quia personarum acceptio est cùm aliquid personæ attribuitur præter proportionem dignitatis ipsius, considerare  oportet, quòd dignitas alicuius personæ potest attendi dupliciter. Vno  modo simpliciter, & secundùm se:  & sic maioris dignitatis est ille qui  magis abundat in spiritualibus gratiæ donis. Alio modo per comparationem ad bonum commune. Contingit enim quandoque, quòd ille  qui est minus sanctus, & minus  sciens, potest magis conferre ad bonum commune propter potentiam,  vel industriam secularem, vel propter aliquid huiusmodi. Et quia dispensationes spiritualium principalius ordinantur ad vtilitatem communem, secundùm illud 1. ad Corinth. 12.  "Vnicuique datur manifestatio spiritus ad vtilitatem": ideo  quandoque absque acceptione personarum in dispensatione spiritualium illi qui sunt simpliciter minùs  boni, melioribus præferuntur. Sicut    etiam & Deus gratias gratis datas  quandoque concedit minùs bonis.
  
 AD primum ergo dicendum, quod   circa consanguineos prælati distinguendum est. Quia quandoque sunt  minùs digni, & simpliciter, & per  respectum ad bonum commune.  Et sic si dignioribus præferantur,  est peccatum personatum acceptionis in dispensatione spiritualium.  Quorum prælatus ecclesiasticus non   est dominus, vt possit ea dare pro  libito, sed dispensator: secundum  illud 1. ad Corinth. 4. S"ic nos existimet homo, vt ministros Christi, &   dispensatores mysteriorum Dei."   Quandoque verò consanguinei prælati ecclesiastici sunt æquè digni, vt  alij. Et sic licitè potest absque personarum acceptione consanguineos  suos præferre: quia saltem in hoc  præeminent, quòd de ipsis magis  confidere potest, vt vnanimiter secum negotia ecclesiæ tractent. Esset tamen hoc propter scandalum  dimittendum, si ex hoc aliqui exemplum sumerent, etiam præter dignitatem, bona ecclesiæ consanguineis dandi.
  
 AD secundum dicendum, quòd  dispensatio matrimonij contrahendi principaliter fieri consueuit propter fœdus pacis firmandum. Quod  quidem magis est necessarium communi vtilitati circa personas excellentes. Et ideo cum eis faciliùs dispensatur absque peccato acceptionis personarum.
  
 AD tertium dicendum, quòd  quantum ad hoc, quod electio impugnari non possit in foro iudiciali, sufficit eligere bonum, nec oportet eligere meliorem: quia sic omnis electio posset habere calumniam. Sed  quantum ad conscientiam eligentis, necesse est eligere meliorem, vel  simpliciter, vel in comparatione ad  bonum commune: quia si potest haberi aliquis magis idoneus erga aliquam dignitatem, & alius præferatur, oportet quòd hoc sit propter  aliquam causam. Quæ  quidem si pertineat ad negotium, quantum ad  hoc erit ille, qui eligitur, magis idoneus: si verò non pertineat ad negotium id quod consideratur vt causa,  erit manifestè acceptio personæ.
  
 AD quartum dicendum, quòd  ille qui de gremio ecclesiæ assumitur, vt in pluribus consueuit esse vtilior, quantum ad bonum commune: quia magis diligit ecclesiam in  qua est nutritus. Et propter hoc  etiam mandatur Deuteron. 17.  "Non   poteris alterius gentis hominem facere regem, qui non sit frater tuus."

  

 SVMMA ARTICVLI.
  
 PRima conclusio est affirmatiua. ¶ Secunda conclusio. Maius peccatum est  accipere personas in distributione bonorum   spiritualium quàm temporalium. ¶ Tertia  conclusio. Aliquando licet eligere minus  dignum simpliciter, quanuis comparatiuè   dignior reputabitur.

  
 COMMENTARIVS.
  
 IN explicatione huius artic. primò notandum, quòd hîc & in sequentibus  Diuus  Thomas   explicat materiam acceptionis personarum, de  qua agit Arist. 5. Ethic. vbi videndi sunt interpretes: & explicat ibi quod materia acceptionis non solum est bonum sed minus malum: non tantum honor, sed onus: quia sicut  accipit personam quis distribuens maius bonum minus digno, ita etiam in hoc quod imponat maius tributum & onus magis digno  aut saltim æquè digno. Et huius ratio demonstratiua est, quia minus malum  bonum quoddam est, ac subinde qui minus malum imponit, bonum confert &  sufficiens vt collatio  iniusta sit si fiat propter indebitam causam.
  
 Secundò nota. Distinctionem fundamentalem D. Tho. in art. quòd dignus aut dignior  sumuntur dupliciter. Primò absolutè  & sic  dignior dicitur simpliciter in ordine ad spiritualia qui magis de spiritu participat, & est  ille qui plura habet dona spiritualia. Secundò. Dignus & dignior dicuntur comparatiuè per ordinem ad finem qui intenditur in  tali distributione hic & nunc. Et ille erit qui  meliora potest exercere officia in consecutione talis finis.
  
 Tertiò nota, quòd quanuis Diuus  Thomas in  præsenti solum determinet de dispensatione bonorum spiritualium: eius tamen doctrina adaptari potest ad distributionem temporalium. Imo non potest vnum sine altero exactè intelligi. Quare ab interpretibus in hoc  art. de vtraque distributione fit sermo: & nos  tria agemus. Primò de conditionibus quæ   dignificant personam circa spiritualia. Secundò de ordine quem seruare debet distributor in distributione istorum bonorum. Et tertio de distributione bonorum temporalium.
  
 DVbium primum sit. Quænam conditiones requirantur per se, vt persona  censeatur digna bonorum spiritualium, &   non loquimur in foro iudiciali sed in foro  conscientiæ. In hoc dubio tres communiter  solent adhiberi conditiones iure naturali &   diuino requisitæ. Prima vitæ probitas. Secunda, scientia aut doctrina. Tertia, industria in  peragendis negotijs ad quæ eligitur. Et quia  ista fundamenta sunt præsentis doctrinæ, sigillatim explicanda erunt.
  
 Prima conditio vitæ probitas, colligitur  ex Diuo  Thoma in præsenti, vbi explicans qualis  debeat eligi semper supponit bonitatem aliquam:  & expressius quodlib. 8. artic. 6. vnde  hominem existentem in peccato censet indignum, vt habetur in decreto. 8. q. 1. c. Moyses.  &. c. licet.  &  etiam in Concil. Trid. à Sess. 22.  vsque ad 24. vbi sæpe replicat bonitatem eligendorum in diuersa officia. Vide Summistas verb. electio. specialiter Syluest. 1. §. 17.    & 18. Adria. in 4. in materia de restitutione.  Soto vbi supra art. 2. conclus. 5. & 6. specialiter Caietan. in præsenti, & in summa, verbo  electio. & super Ioannem cap. vlt. vbi colligit hanc veritatem quia Christus volens designare Petrum in pastorem, interrogauit  eum multoties dicens, Diligis me plus ijs:  quasi innuens quod dilectio & maior dilectio requiratur in eligendo. Ratio huius solet assignari, quia in huiusmodi bonis quis  designatur vt minister in domo Dei, ergo  iniquum est si aliquis Dei inimicus eligatur. Qua ratione videtur vti Concil. Trid.  Sessio. 24. cap. 12. vbi concludit, quod ea debet esse probitas ministrantium vt merito  ecclesiæ senatus dici possit. Confirmatur.  Quia si verbi  gratia,  œconomus introduceret operarios in vineam domini sui illi inimicos  malum faceret, ergo à simili qui in vinea  domini eligit operarios existentes in peccato mortali, peccatum committit. Ex quo sequitur quod si distributor aut elector, eligat aliquem de cuius virtute omnino ignorat, peccatum committit acceptionis: quia  se exponit morali periculo eligendi indignum: non tamen tenetur ita curiosius occulta disquirere: quia interna virtus solum  est more humano diiudicanda. Vnde satis  fuerit, vel quod communiter æstimetur vir  bonus, aut vero quod nullus requisitus illum peccatorem proclamet. In quo hæc  conditio differt ab alijs, quia scientia & discretio in agendis negotijs & huiusmodi alia  sunt talis naturæ quæ certo cognosci possint à iudice & electore: gratia vero nec certo cognoscitur, ac subinde nec exactius inquirenda.
  
 Sed quæres; Vtrùm si distributor aut elector cognoscat aliquem esse in peccato mortali qui tamen vir bonus habetur communiter   & solus distributor cognoscit tale peccatum:  an eo casu possit iustè  beneficium illi conferre?  Respondetur, quòd in hoc nihil certum habetur, nam iura videntur solum exigere quod  vir bonus æstimetur à populo, ita in. c. licet,  iam citato: & cap. cum in cunctis. de electione. quod adducitur à  Concil. Trid. Sess. 24.  c. 12. vbi loquens de prælatis solum dicit quod  virtus eorum debeat commendari nihil curans de occultis. &  1. ad Timot. 3. solum exigit episcopum  irreprehensibilem, & certè loquitur de peccatis quæ  à populo diiudicari possunt. Vnde subdit, Oportet autem  illum habere  bonum testimonium etiam ab ijs qui foris  sunt, & idem ferè asserit de diaconibus. Cæterum doctores communiter videntur asserere, quod eligendus debeat esse in gratia. Et  ita distribuens qui cognoscit peccatum eius  qui eligendus est, consequenter eum debet  iudicare indignum. Ita videtur Caietanus sentire in summa, verb. electio. & super Ioannem   cap. vlt. & etiam Syluest. vbi supra. & videtur sententia D. Tho. quodlib. 8. citato. Verum tamen videtur dicendum, quod si distributor & elector secreto agnoscat peccatum maximè quod ex fragilitate commissum   est, à quo & facile resurgere debet moraliter  loquendo: poterit talem eligere si alioquin  dignus habetur. Verum tamen si talis eligendus permanenter & per modum status sit  in peccato, & hoc constet eligenti, non poterit illum eligere absque peccato, quantumuis scientia polleat: quia probabiliter imo certo moraliter æstimandum est quòd peccatum huius fiet manifestum ac deterius. Hæc  intelligo dummodo eligens non cognouerit tale delictum per confessionem. Quia  scientia hæc non debet conducere ad dirigendam electionem publicam, vt latè  disseruimus super. 2. 2. q. 33. art. 8. dubio vltimo.   Igitur sententia Diui  Thomæ interpretanda est,  quod non liceat eligere existentes in peccato mortali quando illud peccatum est ex  certa malitia & per modum status, aut vero  quando de tali peccato constat.
  
 Secunda conditio principalis est scientia  aut prudentia sine qua virtus non potest alijs  prodesse. Conditio ista multoties ponitur à   Sanctis. Et diffinitur in Concil. Trid. Sessio.  2. cap. 2. de episcopis, vbi dicitur, quod scientia polleant, & de alijs qui promouentur ad  parochiale beneficium, habetur simile Sessio.  24. capit. 18. De his similiter qui in ecclesijs cathedralibus deputantur ad quasdam  dignitates vt archidiaconi, habetur ibidem:  & de ordinandis qualis scientia requiratur,  habetur Sessio. 23. à cap. 3. vsque ad 14. hæc  conditio iure naturali & diuino requisita est,  quia ministri ecclesiæ instituuntur & deputantur vt instruant fideles, & specialiter    episcopi & prælati, de quibus dicitur Actuum   20.  "Attendite vobis & vniuerso gregi, idest,  & vobis & alijs sapere debetis." Et subdit, "in  quo vos Spiritus sanctus posuit regere Ecclesiam Dei." De sacerdotibus vero Micheæ   2." Legem requiram de ore eius, quia angelus domini exercituum est." Vide D. Clementem in epistola ad Diuum Iacobum,   vbi refert sententiam B. Petri qui dicebat  quantum necessaria esset scientia prælatis.  Habetur episto tomo 1. Conciliorum. c. 33.
  
 Aduerte tamen, quod hæc conditio non  requiritur æqualiter in omnibus. Sed quemadmodum officia & beneficia sunt disparia, ita & scientia dispar requiritur & sufficit,  semper tamen aliqualis. Ex quo sequitur  quod peccat mortaliter qui bona ista spiritualia distribuit ignaris, vnde debet præmitti examen vel per eligentem, vel per æquiualentem approbationem.
  
 Quod si obijcias illud quod habetur in  cap. vnico de ordinatione per scrutinium facienda: vbi Innocen. 3. declarat quod episcopus illum debet æstimare dignum, de cuius indignitate non constat, ergo non requiritur quod èlector aut distributor cognoscat positiuè scientiam eligendi. Respondetur quòd loquitur de approbatione publica  quæ fit quando ordinantur ministri in Ecclesia & episcopus quærit ab archidiacono,  Vtrùm sciat illos dignos esse: non vero de  alia approbatione de qua loquimur.
  
 Tertia conditio est prudentia & industria  in rebus agendis. Conditio ista maxime requiritur in episcopis & prælatis, & habetur  in Concilio Carthagin. 4.  & refertur cap.  qui episcoporum. dist. 23. & cap. Petrus. 39.  dist. requiritur etiam proportionabiliter in  his qui assumuntur ad exercendum aliquod  officium ecclesiasticum. Cæterum in alijs  beneficijs quæ non exigunt peculiarem curam, aut circa proximum, aut in negotijs:  conditio ista non ita exactè requirenda est.  Huiusmodi sunt beneficia simplicia aut capellaniæ. Quæ vero ex his conditionibus  præferenda sit, Respondetur, quòd absolutè loquendo in electionibus virtus præfertur, & postmodum scientia consideratur: licèt comparatiuè aliquando ècontra industria & prudentia præferendæ sint. Verum    tamen quia scientia & doctrina quæ requiritur multiplex esse potest in eligendis: &   his temporibus controuertitur quænam præferenda sit Theologia an Iurisperitia: ideo  sit secundum dubium.
  
 DVbitatur secundò; Vtrùm digniores  reputandi sint cæteris paribus qui eligantur ad episcopale munus, Theologi an  Iurisperiti? ¶ Arguitur primò  & probatur,  quòd impertinens sit considerare quam facultatem profiteatur eligendus. Nam in electione Summi Pontificis qui omnibus ijs  conditionibus maxime pollere debet, non  consideratur si Theologiam aut Iurisprudentiam habeat: ergo nec in electionibus reliquorum episcoporum. Quod confirmatur, quia in eligendo Pontifice, ille dignior  habetur qui prudentior est ad pacem seruandam, ad quod impertinenter se habet Theologia, vel alia facultas.
  
 Secundò. Officium pastoris potissimum  consistit in gubernando Ecclesiam Dei, sed  ad hoc munus magis præstat notitia Iuris  Canonici quam Theologiæ, ergo illi præferendi sunt cæteris paribus. Maior probatur  ex illo Actuum 20.  "In hoc posuit vos Spiritus sanctus regere ecclesiam Dei." Quasi dicat, in hoc substantia pastoris sita est vt regat Ecclesiam. Minor probatur. Quia essentia Iuris canonici consistit in dirigendis rebus agendis.
  
 Tertiò. Episcopalis dignitas potissimum  consistit in potestate spirituali erga sibi subditos: sed exercitium huius potestatis magis pendet à Iure canonico quam à doctrina sacra, ergo ista præfertur. Maior probatur ex illo Matth. 17.  "Tibi dabo claues regni  cælorum," vbi Christus Dominus tradidit  Petro officium pastoris, & illud explicuit  per claues quæ important iurisdictionem &   potestatem spiritualem. Minor probatur.  Quia Theologia speculatiua est, vt patet 1.  par. quæst, 1. ergo per se non ordinatur ad dirigendum actiones.
  
 Quartò. Illa scientia dicitur commodior  prælatis quæ frequentius necessaria venit,  sed huiusmodi est peritia iuris per comparationem ad Theologiam, ergo illa præfertur. Maior nota est, quia ideo scientia requiritur, quia sine illa episcopus non potest præstare necessaria. Minor probatur, quia frequentiores sunt causæ forenses & lites componendæ  & condendæ leges, quàm impugnatio hæresum, ergo ius canonicum quod in  iudicijs & litibus versatur frequentius est.
  
 Quintò. Theologia solum requiritur in  Episcopo vt doceat &  prædicet legem Dei,  sed hoc de facto non est necessarium in illo  imo videtur impertinens, ergo. Minor probatur, quia frequentissimi sunt prædicatores & doctores vbiq́ue: ita vt non indigeat  ecclesia doctrina pastoris.
  
 Pro explicatione nota, quod opinio Iurisperitorum docet quod simpliciter & absolutè digniores reputandi sunt Canonistæ   quam Theologi. In casu autem particulari:  vt verbi  gratia, quando pullulant hæreses, aut vero  est inopia prædicatorum dignior censetur  Theologus. Ita Hostiens. quem sequitur Panormit. in cap. 1. de consanguinitate & affinitate.  & Iuniores ita premunt in hac parte, vt  induxerint electores & distributores quod  solum distribuant officia ista Iurisperitis, &   hoc fuit in vsu paucis retro annis. Cæterum  sententia omnium Theologorum est opposita & solet disputari. 2. 2. quæst. 85. art. 3. vbi  Caietanus breuiter tetigit hoc: & Magister  Soto vbi supra conclusione 10.
  
 PRO decisione veræ sententiæ, nota quod   diuersitas opinionum consistit in non  intelligendo officium præcipuum episcopi.  Canonistæ siquidem falluntur existimantes quod primum & per se munus pastoris  est iudicare causas spirituales: quod patet alienum à veritate. Quia iudicare & componere lites quæ contingunt inter fideles pertinet ad externam gubernationem Ecclesiæ,  prælati vero non positi sunt in hoc per se primo, vt consulant paci externæ: sed internæ   virtuti. Igitur exclusa sententia &  fundamentum Iuristarum.
  
 Sit conclusio certa, quod cæteris paribus  præferendi sunt Theologi ad episcopalem  dignitatem. Probatur & est fundamentum  huius sententiæ. Quia præcipuum munus  episcoporum est docere & prædicare, ad  quod magis confert Theologia, ergo. Maior probatur ex illo Ioannis vltimo. vbi  Christus ter dixit Petro: "pasce agnos meos  & oues meas:" vbi (vt docent interpretes) traditur Petro dignitas episcopalis & præcipuum munus pastoris declaratur, igitur cum   pascere non fiat per ius canonicum sed per  Theologiam, consequenter &c. Ideo episcopus & pastor idem sunt officio & dignitate quod explicat Diuus August. epist. 59.  adducens illud Pauli, dedit quosdam pastores & doctores. Idem probatur 1. Petri 5.   "Pascite qui in vobis est gregem Dei: prouidentes non coactè sed spontaneè secundum  Deum." Et confirmatur, quia secundum fidem Episcopi successores sunt Apostolorum: sed præcipuum munus Apostoli est  docere: ergo episcopi. Minor probatur Ioannis 15.  "Ego elegi vos & posui vos, vt eatis  & fructum afferatis & fructus vester maneat." Et Diuus Paulus 1. ad Corinth. 1. de se  inquit, "Non misit me Dominus baptizare,  sed euangelizare."  &  Marci vltimo.  "Ite docete omnes gentes: & iterum prædicate Euangelium omni creaturæ." Idem habetur 1. ad  Timoth. 4. & 2. ad Timoth. 4.  & videtur expressum in Concil. Trident. Sess. 24. cap. 4.   qua ratione in Concil. Carthag. 4. præcipitur, vt cura viduarum & pupillorum committatur archipresbyteris vt episcopi orationi & doctrinæ se totos traderent. Quod simile factum fuit ab Apostolis, vt refertur  Actuum 6.  & hoc refert etiam de mente Diui Petri. S. Clemens in epist. ad Beatum Iacobum iam citata. Habetur etiam hoc ipsum  in cap. si quis. 36. distinct. & in cap. omnem.  38. distinct. Diuus etiam Gregor. lib. 2. epistolarum, epistola 39. vbi dicit, episcopi est  de prædicationis ministerio semper cogitare. Vide multa quæ dicit Diuus Bernardus  lib. 4. de consideratione ad Eugenium.
  
 Sed contra arguis. Sequitur quod nullus  potest eligi qui non sciat prædicare & docere legem Dei, ac subinde nullus Iurisperitus  potest eligi in episcopum, postquam ille non   potest exercere præcipuum munus prælati? Respondetur, quod nullus potest eligi qui  non sciat sufficienter docere legem Christi:  prout communiter fideles exquirunt & qui  etiam non possit reddere rationem eius quæ   in nobis est fidei, vt inquit Paulus: siue hoc  sciat ex professione Theologus, siue Iurisperitus aut vero alia via: & hoc efficaciter probat argumentum factum. Qua etiam ratione dum consecratur Episcopus exigitur ab  illo vt iuret se vtrunque testamentum scire,  quod autem sciat quæstiones quæ in Theologia versantur, id non requiritur per se licet  aliquando necessarium iudicabitur & semper vtile erit.
  
 Adhuc tamen instas. Nam sequitur saltim quòd prælatus nunquam docens aut prædicans populo, peccaret mortaliter non exercens id ad quod præcipuè tenetur: & ita damnaretur omnes episcopi Iurisperiti & Theologi qui non prædicant. Respondetur negando sequelam: sat fuerit quod habitualiter  sit sufficiens  & paratus animo docere legem  si opus fuerit: communiter vero melius est  si hoc committat sibi auxiliaribus, qui valent  exercere sapientius hoc munus.
  
 Secunda conclusio. Aliquando tamen poterit præferri Iurisperitus, vt quando multa  & grauia imminerent negotia & plures alioquin essent ministri Euangelij: aut quando  eligendus esset peritissimus in iure, & ijs forte de causis honestabantur electiones & distributiones quibus paucis ante annis designabantur vt plurimum Canonistæ in Episcopos: quanuis excessus ipse, si quis forte irrepserat, prudenter nunc & iustè frænatur,  dum  eliguntur Theologi. Hæc quæ dicta sunt  de distributione episcopatuum, dicenda sunt  proportionabiliter de alijs officijs quibus potissimum incumbit aliqualiter pascere gregem, vt parochi, aut vero illi qui causas fidei exercent & iudicant: quanuis iam merito propter innumera negotia & lites emergentes debeamus laudare consuetudinem eligendi Iurisperitos ad fidei tribunalia, eo vel  maximè quòd semper sibi peritiores Theologos associant.
  
 Ex his sequitur, quod in examine beneficiorum non peccat, qui cæteris paribus Theologum acceptat: imo hoc facere tenetur. Addiderim etiam quòd Theologus eligatur:  quanuis Iurisperitus sit aliquantulum doctior in suo iure: quia plus iuuat ad confessiones audiendas & conscientias sedandas aliquanta Theologia, quam maior Iurisperitia, eo vel maximè quod Theologus scit se  scire aut scit se ignorare, & ideo accuratius  & melius disquirit veritatem.
  
 Ad primum argumentum respondetur,    quod in eligendo pontifice, non ita attenditur  scientia quam virtus & discretio: quia in ordine ad finem  scientiæ, habet ministros in omni facultate peritissimos, & ex alia parte non  decet eius autoritatem vt immediatè  & per  se ipsum doceat populum. Cæterum quia  primus est & caput morale tenetur habere  virtutem  & prudentiam ad alios gubernandos.
  
 Ad secundum respondetur negando antecedens. Si per gubernare intelligas lites  componere. Si autem intelligas præstare  omnia illa quæ necessaria sunt ad vitam spiritualem, concedo illud. Veruntamen in his  primum locum tenet doctrina post virtutem,  postmodum vero gubernatio in causis spiritualibus. Quo ordine id explicuit Christus Matth. 5. dicens prælatis, primo quod futuri essent sal, quod respondet virtuti. Deinde  lux: quæ  respondet doctrinæ. Et tertio ciuitas:  quæ respondet autoritati & iurisdictioni, &   Diuus Paulus, dicens Actuum. 20.  "Posuit  vos regere Ecclesiam"  &c. statim subdit. "Scio  quod intrabunt post discessionem meam lupi  rapaces in vos." Quasi diceret. In hoc primo  posuit vos regere Ecclesiam Dei vt fidem  defendatis.
  
 Ad tertium respondetur negando maiorem. Imo iudicialis potestas secundaria est.  Quare episcopi pastores & patres dicuntur,  non iudices. Illud autem, tibi dabo claues &c.  potius est pro nobis, nam iuxta communem   sententiam interpretum intelligitur locus ille primo de claue scientiæ, deinde de claue  potentiæ. Quare notant quod in plurali dixit: tibi dabo claues. Imo etiam si ibi tantum  loquatur de autoritate iurisdictionis nihil  contra nos: quia primo dixit, super hanc petram ædificabo Ecclesiam: quòd communiter interpretantur de autoritate Pontificis &   de cognitione fidei & legis euangelicæ.
  
 Ad quartum respondetur, quòd eodem  argumento probares episcopum magis debere esse liberalem aut misericordem, quia  frequentiores casus occurrunt in quibus vtendum est liberalitate aut pietate quam scientia. Respondetur ergo, quod necessitas scientiæ non sumitur ex frequentia occasionum:  sed ex natura officij, quod primo doctrinam   exigit. Imo vero tenetur episcopus multoties se abstinere à negotijs huiusmodi vt contemplationi &  doctrinæ se tradat:  committendo administrationem causarum sibi inferioribus. Et istis conuenit illud quod dictum est  Moysi Exod. 18.  "Esto tu populo in his quæ   ad Deum sunt vt referas quæ dicuntur ad  eum, ostendasq́ue illis cæremonias & ritum  & viam per quam ingredi debeant: prouide  autem viros timentes Deum &  constitue eos  iudices."  ¶ Ad vltimum respondetur, quod prædicantium multitudo non tollit aut minuit  obligationem prælati qui ex officio hoc ipsum munus tenetur præstare saltem quoad  sufficientiam, qualiter intelligitur illud. 1. ad  Timoth. 3. oportet episcopum doctorem  esse, idest habere sufficientiam doctrinæ. Vide de his interpretes. 22. quæst. 2. super art. 8.  Concil. Triden. Sess. 7. cap. 1. de reformatione. & Sess. 22. cap. 2. Gratia. dist. 23. 24. & 38.   Vbi hæc eadem requirit in episcopo.
  
 DVbium tertium. Vtrum distribuentes   peccent mortaliter non eligendo digniorem. Pro parte negatiua arguitur primo.  Nam D. Paul. 1. ad Timoth. 3. & ad Titum. 1.   Ponens conditiones eligendi, non loquitur  comparatiuè sed absolutè dicit illum debere esse virum probum & doctorem &c. Ergo distributores hoc solum tenent considerare & non requiritur quod digniorem eligant.  Confirmatur, quia eligentes dignum  tribuunt   Ecclesiæ ministrum congruentem, ergo faciunt opus bonum, ac subinde non peccant  mortaliter non eligentes digniorem.
  
 Secundo, eligendo dignum fit satis intentioni Ecclesiæ, ergo non tenetur eligere digniorem. Antecedens probatur, quia Ecclesia solum requirit per se idoneos ministros.  1. Corinth. 4.  "hic iam quæritur inter dispensatores vt fidelis quis inueniatur." Non dicit  fidelior, & illud etiam, qui idoneos ministros  nos fecit noui Testamenti. Item illud: sic nos  existimet homo vt ministros Christi & dispensatores ministeriorum Dei, ergo solum  requiritur quod eligantur idonei ministri.
  
 Confirmatur primo. Si dominus præcipiat œconomo, vt aliqua bona distribuat  pauperibus, non tenetur sub mortali quærere magis egenos, ergo nec distributor bonorum spiritualium cui præcipitur, vt eligat  ministros dignos, non tenetur quærere nec  eligere digniores.
  
  Confirmatur secundo. Nam si eligatur  dignior ipse dignior satisfacit suæ obligationi præstando illud munus quod valeret exercere minister dignus, ergo ipse distributor  solum tenetur eligere dignum. Consequentia inde patet, quia qui eliguntur solum tenentur præstare dignum officium, ergo &   distributor solum tenetur de hoc ipso prouidere: quod facit sufficienter eligendo dignum. Antecedens vero probatur, quia ille  dignior non tenetur sub mortali exercere  meliora opera quæ potest, ergo satis est si  digne operetur.
  
 Tertiò. Ista officia tantum habent oneris quantum honoris. Ergo non pecco mortaliter si ab illis excipiam digniores. Imo æquum videtur quod isti digniores non ijs officijs grauentur.
  
 Quartò. Sequitur, quod illæ leges quæ   præcipiunt ministrum fore eligendum de  gremio solum vnius Ecclesiæ aut oppidi essent iniquæ: consequens est contra communem vsum approbatum à summis Pontificibus, ergo. Sequela patet quia sæpe in tali  Ecclesia aut oppido non est minister dignus,  aut vero extra ipsam digniores reperiuntur.  Quintò. Sequeretur quod electores & distributores tenerentur magna cura digniores requirere. Consequens est falsum & contra consuetudinem episcoporum, ergo & antecedens. Confirmatur, quia eo ipso quod  præceptum est de non eligendo indigno  prætermisso digno: tenentur electores maxima cura inquirere an iste sit indignus, ergo à simili si præceptum est de eligendo digniore magna diligentia erit adhibenda sub  eodem præcepto.
  
 Sextò. Sequeretur quod etiam officia quæ   distribuuntur apud religiosos & in alijs communitatibus, necessario sint distribuenda dignioribus? Consequens est falsum, ergo. Sequela patet, quia illa officia & spiritualia  sunt & honorifica. Minor probatur, quia communiter ista officia distribuuntur à Prælato pro suo marte & ad nutum, &  etiam quia  subditi eligunt quem maluerint.
  
 Septimò, confirmator non peccat mortaliter in confirmando minus digno, vt patet  ex vsu approbato à viris sapientibus & timoratis, ergo nec elector tenetur eligere digniorem. Confirmatur, quia resignatores beneficiorum spiritualium non resignant digniori sed sibi amico aut consanguineo, &   tamen nullus propter hanc causam damnat  illos ad mortale, ergo id ipsum dicendum  erit de præcipuis electoribus. Non enim est  maior ratio quare reperiatur acceptio personarum in distributione, quam in resignatione aut confirmatione.
  
 Octauò. Sequeretur quod teneantur reges sub mortali promouere episcopum ab  vna Ecclesia ad aliam pinguiorem, quando  constat, quod dignior est alijs qui nouiter  eligendi sunt, consequens est falsum, ergo.  Sequela patet, quia ex eo quod iste deputetur huic Ecclesiæ  non fit impotens, nec amittit  ius vlterioris promotionis ad maius præmium, ergo distributor tenetur &c. Minor  probatur, quia in Hispania est consuetudo  maximè nunc temporis non promouendi  huiusmodi episcopos, & hæc consuetudo approbata est à viris sapientibus huius regni.
  
 Tandem arguitur. Ex ca. monasterium.  16. q. 7. vbi habetur, quod si quis monasterium aut oratorium instituerit, licitè potest  quem maluerit presbyterum deputare in tale officium, dummodo hoc fiat de licentia  episcopi. Et qui eligitur non sit malus, ergo  satis fuerit ad electionem iustam, non eligere indignum.
  
 In hoc dubio est opinio quorundam Iuristarum, qui dicunt non esse peccatum mortale, si eligatur dignus prætermisso digniore. Ita tenet glossa super cap. licet. 8. quæst. 1.  & super cap. tertium, de iure patronatus. Et  super capit. 2. de officio custodis.  & autores  huius sententiæ referuntur à Couar. in relectione super regula peccatum, parte. 2. nu. 3.   Et etiam refertur Caietanus in hanc sententiam Ientaculo vltimo. quæst. 4.
  
 PRO decisione nota primo, quod in præsenti loquimur solum in foro conscientiæ: nam in foro iudiciali certum est, quod  si eligatur solùm dignus electio tenebit: nec  potest irritari, quod docet Diuus Thomas  hic ad tertium: quamuis multi Iuristarum  oppositum doceant: impugnantur tamen  efficaciter ratione Diui Thomæ: quia aliâs  nulla esset electio firma in foro iudiciali de  qua non insurgerent innumeræ lites. Et ratio ista magnificatur à Couarru. &  à Iuristis  qui consentiunt cum Diuo Thoma, & est  fere communis in schola illorum.
  
 Secundò nota, quod in officijs ecclesiasticis sunt duo consideranda. Primum est onus  & labor ipsorum officiorum. Et secundum,  honor & dignitas eorundem. Et ista duo sic  connexa sunt, vt primum sit præcipuum &   quod maximè attenditur tam ab eligentibus quàm ab electis. Quod iuxta communem interpretationem intelligitur. 1. ad Timoth. 3. cum dicit Apostolus, "Qui episcopatum desiderat, bonum opus desiderat, id  est officium operosum & maximi oneris."   Secundum autem, scilicet honor, consequenter se habet: sic tamen, quòd postquam coniuncta considerantur: vtrunque attenditur  necessariò  à distributore.
  
 Sit prima conclusio. Non eligere digniorem potest esse solùm veniale propter imperfectionem actus aut ex paruitate materiæ: quod in omnibus alijs peccatis mortalibus ex genere contingit. Et etiam aliquando propter paruitatem excessus ipsius dignioris ad dignum. Ratio huius conclusionis est, quia quando modicus excessus interuenit minima iniuria fit digniori non electo.
  
 Ex quo sequitur, quod vterq́ue absolutè   censeatur habere ius ad tale beneficium: quia  quasi æquè dignus reputatur vterq́ue, siquidem in minimo excedit alter & parum pro  nihilo reputatur: & hoc necessarium est dicere, tenendo nostram conclusionem:  quia   impossibile est, quod in tali casu solus dignior  habeat ius ad beneficium, & quod non peccet mortaliter distributor in conferendo beneficium alteri. Et hoc est verum loquendo  de distributore absolutè: nam si electores  astringantur iuramento se electuros digniorem: absque dubio peccant mortaliter: si talem digniorem non eligant, quantumcunque   in minimo excedat. Ratio huius est: quia  iuramentum illud obligat sub mortali secundum rigorem promissionis.
  
 Ex quo sequitur, quod scholares peccent  mortaliter, si cognoscentes aliquem digniorem, quantumcunque excessus sit minimus: si nihilominus non præstent suffragium illi ad cathedram obtinendam: quia  iurant se electuros digniorem.
  
   Secunda conclusio. Eligere dignum prætermisso digniore est peccatum mortale ex  genere suo. Probatur hoc primo in Concilio Basiliensi in Sessione 12. decreto de electionibus episcoporum & prælatorum: vbi  refertur iuramentum quo ipsi electores astringuntur ad eligendum illum quem cognouerit vtiliorem esse Ecclesiæ. Et concilio Trident. Sessione 24. capit. 1. vbi diffinitur mortaliter peccare electores: nisi eligant illos quos reputant digniores. &  capit.  18. præcipitur quod Episcopus ex nominatis ab examinatoribus tanquam dignis,  exquirat ipse digniorem & illum eligat. &   in capit. vnico, vt ecclesiastica beneficia sine  diminutione conferantur digniori. Innocentius Tertius grauiter reprehendit quendam  episcopum, eo quod non elegerit digniorem. Idem ex Diuo Leone in capit. Metropolitano, distinct. 63. & in capit. Moyses. 8.  quæstione. 1. & Diuus Augustinus multa dicit in epist. 29. & refertur à glossa super capit. 2. Iacobi. Diuus Thomas 2. 2. quæstione  185. artic. 3. & quodlibeto. 4. art. 15. & quodlibeto. 6. artic. 9. & quodlibeto. 8. artic. 6.  &   est communis sententia Theologorum quos  refert Soto vbi supra conclusione. 9.  & etiam  Iuristarum quos refert Couarruuias vbi supra.  ¶ Ratione probatur secundo, quia prætermittere digniorem sine causa debita, acceptio est personarum, ergo est peccatum  mortale ex genere suo. Antecedens patet,  quia beneficia dignitates sunt & honores in  bonum Ecclesiæ  & etiam in bonum ipsius  electi ordinata, ergo distribuere ista sine debita causa & ordine erit peccatum mortale. Præterea, quia distributores & electores  non habent dominium beneficiorum: sed  tantum sunt dispensatores, ergo tenentur distribuere iuxta voluntatem Dei, qui semper intendit meliora. Et confirmatur. Quia  si Ecclesia haberet actu ministrum digniorem: peccaret mortaliter qui illum ministrum impediret ab executione sui muneris, ergo etiam peccat mortaliter distributor & elector qui illum ministrum non eligit. Tandem colligitur hæc veritas ex electionibus à Deo factis in veteri Testamento: vbi semper elegit meliores. Patet in  Moyse, qui electus est à domino dux &    pastor vniuersi populi, & ille laudatur præ   omnibus alijs Numer. 12. vbi dicitur quod  erat vir mitissimus super omnes homines  qui morabantur in terra. Similiter Saul eligitur à Deo in Regem & de illo habetur 1.  Regum. 8. quod erat electus & bonus. &   non erat vir de filijs Israel melior illo. & 1.  Regum. 18. de electione Dauid, hoc ipsum  patet, de quo dicitur Deum inuenisse virum iuxta cor suum. Et in nouo Testamento Christus elegit meliorem in Pontificem,  & ad hoc innuendum dixit Petro ter Ioannis vltimo, "Diligis me plus ijs", quasi id necessarium supponens, ergo & alij distributores & electores tenentur meliores eligere. Ad hoc propositum Concilium Tridentinum supra capit. 18. Præcepit vt solus  episcopus digniorem examinaret: vt videlicet digniorem eligeret.
  
 Tertia conclusio. Contingere potest, vt  sit iustum imo aliquando necessarium eligere minus dignum, relicto digniore, qui  etiam intendit tale beneficium. Verbi gratia, vacant simul duo beneficia: alterum simplex & pingue: alterum verò parochiale &   tenue: & non sunt nisi duo oppositores: in  isto casu non debet eligi dignior in beneficium magis pingue. Ratio huius est, quia  tunc expedit bono communi ipsius Ecclesiæ vt qui dignior est, præficiatur beneficio  parochiali cui annexa est cura animarum.
  
 Ex quo sequitur primo, quàm dissonum  est quod in diœcesibus sint beneficia simplicia pinguiora curatis: nam tunc vel minus dignus debet habere curam animarum vel magis digni debent esse minus stipendiati.
  
 Secundò. Sequitur, quòd eligere minus  dignum relicto digniore non est intrinsecè   malum: quia potest honestari ex circunstantijs superuenientibus.
  
 Tertiò. Sequitur, quod maior dignitas  etiam si sit notabilis non semper præstat ius  ad obtinendum beneficium hic & nunc, sed  quandoq́ue potest de facto illud tollere.  Itaque bene dicimus in casu posito: quod iste dignior non comparat sibi beneficium nec  habet ius ad illud hic & nunc quia dignior  est. Fundamentum omnium istorum est:  quia dignitas & maior dignitas non semper considerantur absolutè sed aliquando  comparatiuè, & hæc comparatio debet fieri non solum inter personas aut officia vel  beneficia: sed potissimum in ordine ad finem, qui intenditur hic & nunc. Et ne videantur ista singularia: ponuntur alia exempla in quibus hoc necesse est dicere. Verbi  gratia. Si maior pars eligentium firmiter decreuit eligere minus dignum ita vt moraliter sit euidens quod talis euadet electus: minor pars illius communitatis poterit se conformare cum maiori eligendo minus dignum. Probatur, quia in isto casu impossibile est eligere digniorem: ergo isti non tenentur illum eligere.
  
 Secundò. Quia bonum est communitatis vt electiones pacifice fiant ex quo sequitur, quod elector consequatur bonum  commune quod maximè intendere debet:  & electus animo æquiori gubernabit communitatem, quam si à paucioribus eligeretur, ergo iste talis poterit eligere minus dignum: imo vero est casus in quo non solum potest iustè eligere minus dignum, sed  quod etiam teneatur. Verbi gratia, Si sunt  tres oppositores alter dignus, secundus dignior, tertius dignissimus & si ego præsto  suffragium dignissimo & non adiuuo volentes eligere digniorem euadet electus minus dignus, tunc teneor prætermittere dignissimum, & eligere saltim digniorem.  Probatur, quia ego teneor eligere digniorem possibilem hic & nunc: sed ille medius hic & nunc est dignior qui potest eligi: ergo illum teneor eligere. Et confirmatur. Nam alias eligeretur minus dignus  mea culpa, ergo teneor eligere digniorem  illum medium. Antecedens patet, quia ego  possem impedire electionem minus digni  & teneor, quia elector sumet: id facere  possum, ergo &c. ¶ Sed contra doctrinam  prædictam sunt tria argumenta. Primo, nam  sequeretur, quod in aliquo casu liceret eligere indignum simpliciter. Vt si verbi  gratia, maior pars eligentium infallibiliter eliget talem indignum, potero me conformare  cum maiori parte propter bonum communitatis & pacis.
  
 Secundo. Qui in prædicto casu eligunt  dignum prætermisso digniore peccant mortaliter, vt manifestum est, ergo ego non  possum me conformare cum illa maiore  parte quæ deserit digniorem. Probatur consequentia, quia alias cooperor peccato illorum ac subinde pecco in id ipsum.
  
 Tertiò. Ego teneor in his electionibus deferre honorem digniori quoquo modo possum, ergo teneor isti digniori suffragium  præstare: quanuis à maiori parte deseratur.  Nihilominus respondetur ad primum negando sequelam: quia eligere indignum,  est intrinsecè malum: & ideo electores &   cooperatores peccant mortaliter in tali electione. Idem dicendum est de iudicibus &   consulibus atque rectoribus populi: quod  quanuis maior pars velit proferre sententiam, iniustam quidem in re, aut verò aliquid decernere in damnum communitatis, non potest iste se conformare cum maiore parte iudicum.
  
 Ad secundum respondetur, quòd formaliter iste non consentit actui & peccato aliorum: sed coactus à maiori parte & quasi ex  necessitate materiæ conformat se cum maiore parte propter bonum finem, scilicet,  propter pacem communitatis, quam potissimum intendit: vnde iste non est cooperator illius iniustæ distributionis.
  
 Si autem arguas: quòd iste talis voluntariè eligit minus dignum: quia exercet voluntariè actum eundem, quem præstant  iniqui electores, ergo peccat.
  
 Propter hoc argumentum Ioannes de  Medina tractatu de rebus restituendis, quæstione. 7. tenet contra nostram sententiam.  Nihilominus tamen nos respondemus, quod   iste elector non directè intendit inæqualitatem neque eam assumit vt medium ad pacem communitatis seruandam: sed iudicans prudenter esse impossibile, quòd talis indignus non euadat electus, intendit euitare iniustam electionem, quæ secundum se est mala. ¶ Secundò respondetur,  quòd ille minus dignus in casu posito simpliciter est dignus. Eligere autem dignum  non est malum secundum se: nisi adfuerit  dignior qui possit eligi, & quia in illo casu  nullus est de facto dignior qui possit eligi supposita determinatione maioris partis eligentis minus dignum, consequenter    iste talis, qui se conformat cum hac maiori parte eligenti, non peccat: sed prudenter facit.
  
 Ad tertium communiter dicitur, quod  honor annexus ecclesiastico beneficio non  ordinatur proximè  & per se in bonum peculiaris personæ eligendæ, sed in bonum ecclesiæ  & communitatis. Quare si bonum  Ecclesiæ aut communitatis sequatur ex tali  electione, tenebitur elector suum præstare  suffragium illi personæ: non autem si bonum illud solum cedat in bonum particulare. Ego tamen aliter existimo, quòd quanuis bonum & honor quæ interueniunt in  beneficio ecclesiastico, primò  & per se respiciant bonum commune: tamen consequenter respiciunt eligendum, quare multoties tenebitur elector præstare suum suffragium digniori, quanuis non euadat electus. Verbi gratia, in electione cathedrarum, vbi multum interest honori & vtilitati dignioris, quod plura habeat suffragia:  quanuis non obtineat cathedram. Similiter aliquando erit eadem obligatio in electionibus præbendarum, quæ ad vota capituli distribuuntur. Igitur ad argumentum  respondetur, quòd quotiescunque non imminet maius bonum cui elector consulere  debet: tenetur suffragium præstare dignioribus: vt qui immeritò ab alijs reijciuntur:  aliqua saltim pro se agnoscant suffragia.
  
 Resolutoriè ergo dicimus quod eligere  dignum prætermisso digniore, est malum  intrinsecè, quando fit propter indebitam  causam. Si verò non eligatur qui est aliâs dignior, propter causam rationabilem, tunc  non est vitiosa electio, imo nec formaliter  prætermittitur dignior: quia in illo casu non  est eligibilis, nec tenetur elector talem digniorem eligere: imò interdum peccaret  suffragando.
  
 Ad argumenta in principio facta respondetur. Ad primum respondent quidam, quod   Diuus Paulus ibi solum considerat onus &   laborem beneficiorum, ac subinde non facit comparationem: quia in ordine ad laborem impertinens est maior vel minor dignitas. Explicatio est Caietani in Ientaculo vltimo citato, quam colligit ex primis verbis Pauli cùm dicit, bonum opus desiderat. Sed mihi non placet hæc intelligentia,  quia Diuus Paulus ibi constituit absolutè   conditiones quæ dignificant episcopum: &   huiusmodi indifferenter necessariæ sunt ad  beneficia siue secundum quod onus, siue  secundum quod honores sunt. Itaq́ue illæ   conditiones necessariæ sunt qualitercunque  episcopus consideretur. Alij dicunt, quod  Diuus Paulus eas apposuit conditiones episcoporum, quæ solùm possunt reperiri moraliter loquendo in viris dignissimis, ac  subinde de dignioribus, imo de dignissimis loquutus est. Sed neque ista explicatio placet, nam ibi ponuntur conditiones,  quæ in omnibus Episcopis & electionibus  eorum considerandæ sunt. Vnde & Theologi, ex isto loco Diui Pauli non tantum  colligunt conditiones pro dignissimis, sed  etiam pro dignis & dignioribus. Respondetur ergo ad argumentum negando consequentiam. Nam illud est argumentum  negatiuum, qua propter inefficax est. Nihil enim valet consequentia, Diuus Paulus  ibi non loquitur comparatiuè, ergo & electio non facienda est comparatiuè. Sit ergo  satis, si ex concilijs, & ex doctrina Sanctorum & ratione naturali sit comparatio facienda in talibus distributionibus.
  
 Ad confirmationem respndetur negando, quòd ille qui in præsentia dignioris eligit dignum, faciat bonum opus imo peccat: quia impedit ne Ecclesia consequatur  digniorem ministrum. Quare licet absolutè loquendo eligere dignum bonum sonat: nihilominus tamen, eligere illum relicto digniore, sonat malum. Exemplum huius est. Succurrere extremè indigenti extraneo, bonum sonat: veruntamen, si ex  hoc quòd illi subuenias, omittis prouidere  necessitati parentis vel consanguinei extremè indigentium, peccatum est. De quo supra quæstione 26. artic. 8. & quæst. 31. arti. 3.   dictum est à nobis.
  
 Ad secundum nego, quod Ecclesia non  semper requirat meliores ministros ab electoribus, quia illa semper intendit crescere: & hoc maximè fit, crescente dignitate  ministrantium. Iuxta illud, ad Ephesios. 2.  " In quo omnis ædificatio constructa crescit  in templum Sanctum in domino: in quo    & vos ædificamini inhabitaculum Dei."
  
 Ad primam confirmationem respondetur, quod si dominus præciperet œconomo, vt distribueret bona sua pauperioribus: peccaret mortaliter, si solum distribuat pauperibus qualitercunque indigentibus. Ita etiam quia dominus, vt patet ex  dictis, habet eam voluntatem vt electores  requirant & examinent magis dignos, non  satisfaciunt electores, dignioribus omissis,  eligendo dignos.
  
 Ad secundam confirmationem. Respondetur, negando quod satisfaciat dignior per  opera & officia mediocria: sed tenetur pro  virili laborare in officio sibi iniuncto: ita vt  quemadmodum alios excedit dignitate, &   propterea electus est: ita etiam opera excellentiora tenetur exhibere. Et hoc colligitur  Matthæi 25. & Lucæ 12. vbi pater familias  plus exquisiuit ab illis qui plura talenta acceperunt. &  Lucæ 19. vbi habetur, seruus  qui cognouit voluntatem domini & non  se præparauit, vapulabit multis &c. & subdit. Omni autem cui multum datum est &   multum exigetur ab eo.
  
 Ex quo sequitur, quod dignior teneatur  multa opera præstare, quæ non tenetur de  facto minus dignus. Verbi  gratia, Si dignior valeat  reuincere publicum hæreticum, tenebitur  sub mortali prædicare aut disputare: & tamen minus dignus excusabitur ab huiusmodi opere, quia propter diminutam eius scientiam, prudenter dubitat de fœlici exitu illius disputationis.
  
 Nota tamen, quòd non tenetur sub mortali, qui dignior est, semper & omnia opera exercere meliora, quàm dignus: sed in  casibus, vbi ratio id postulauerit, quod non  potest certa regula comprehendi: sed prudentia opus est.
  
 Ad tertium respondetur, quod ista officia plus habent laboris quàm honoris: imo  per se primò instituta sunt & donantur vt  onera, non verò vt munera vel præmia. Quare si attendamus id quod per se primò  beneficium habet, nulla fieret iniuria digniori prætermisso: quia propriè non dicitur quis habere ius ad laborem, vnde nec propriè iniustum patitur hac ex parte si præcisè consideretur. Et in hoc sensu Caieta. vbi supra. dixit, non peccare mortaliter qui prætermittit digniorem. Et eius sententia in isto sensu  communiter acceptatur à magistris nostris.  Cæterum si consideretur id quod secundariò  habent beneficia, peccatum mortale erit,  non distribuere dignioribus.
  
 Ad quartum respondetur, quod Ioannes  Maior in. 4. distin. 24. quæst. 8. & 9. tenet, huiusmodi leges quæ determinant electiones  ad certum locum aut Ecclesiam, non esse  iustas nec ferendas. Et præter argumentum  factum, confirmat suam sententiam ex cap.  ad decorem de institutionibus. vbi Innocentius Tertius, reprehendit Patriarcham Hierosolymitanum, eo quod omnia beneficia  Ecclesiæ  Constantinopolitanæ distribueret  Venetis: & ideo præcipit vt in ecclesijs illis  eligantur & præficiantur literati & magis  idonei vndecunque originem duxerint: &   adducit illud quod habetur Actuum 10.  nam   in omni gente, qui facit iustitiam acceptus  est illi.
  
 Nihilominus sententia opposita communis est: quam docet Diuus Thomas hic  ad quartum. & videndus est Soto vbi supra ante decimam conclusionem. & Couarru. & ratio Diui Thom. hoc conuincit, quia  regulariter loquendo electi de gremio Ecclesiæ magis diligunt illam magisq́ue resident: & hoc adeò verum est, vt oppositum non sine temeritate dicatur: & ita istæ   leges consuetudine à tempore nascentis Ecclesiæ, & Decretis Pontificum approbatæ   sunt. Colligitur hæc veritas Deuterono. 17.   "Non poteris eligere alterius gentis hominem in Regem & qui non sit frater tuus." Vide Diuum Hieronymum super illud Oseæ 2.   "Dabo eis vinitores ex eodem loco." Vbi per  vinitores intelliguntur Apostoli. Et eadem  ratione communiter Sancti dicunt, quòd  Christus elegerit ex sibi consanguineis, &   notis in Apostolos. Quare ad argumentum factum respondetur, quod nunquam  licebit eligere indignum, etiam si huiusmodi leges existant, quæ determinant eligendos ad certum locum. Quòd si non fuerint digni in tali loco vel ecclesia, suspendatur electio, vel saltim de licentia Episcopi aut Pontificis, si opus fuerit, eligatur pro  ea vice extra gremium qui dignus habeatur. Nec inconuenit ad æquitatem istarum  legum, quòd alij extra ecclesiam illam digniores existant: nam propter rationes supra dictas digniores reputantur, qui sunt intra gremium ecclesiæ eiusdem, licet non  abundent scientia & industria: quia hoc compensant dilectione & residentia, quibus maximè ecclesia solet augeri.
  
 Ad caput illud Innocen. respondetur, quod   ideo reprehenditur Patriarcha ille, quia cum   illic non essent huiusmodi leges, dispensabat beneficia solùm Venetis, omittendo digniores Constantinopolitanos, &  etiam quia  pollicitus fuerat se hoc facturum quando  electus est, vt patet ex verbis extremis illius  capitis. Veruntamen circa huiusmodi leges nota primò, quòd non debent condi  frequenter. Aliàs communia beneficia, quasi  ad ius hæreditarium reducerentur & desidiosi efficerentur eligendi: eo quod iam esset lege firmatum, qui deberent eligi in hac  vel in illa ecclesia.
  
 Secundò nota, quòd rationes D. Thomæ   sufficienter honestant huiusmodi leges absolutè loquendo: nihilominus tamen aliæ   causæ particulares exquirendæ sunt à confirmatoribus istarum legum, vt iustè  & prudenter ferantur: alioquin esset iustum pro  omnibus ecclesijs & populis eas dare leges:  siquidem omnes possent dicere, eligo meos  quia magis diligunt suam ecclesiam, magisq́ue resident. Causæ ergo quæ particulariter requirendæ sunt, tales debent esse,  videlicet, quòd in ecclesia abundent sapientes, aut quòd experientia compertum sit,  quod extranei in tali ecclesia vel oppido solùm curant expilare subditos, vel quod ex  talibus legibus excitentur de facto ad studia  colenda naturales: qui aliàs desides existerent, & ignari.
  
 Possemus disputare in præsenti, An sicut  leges de eligendo solum de gremio huius  ecclesiæ iustæ sint: ita etiam licitè  & sine vitio acceptionis personarum possint esse leges de non eligendo de ista ecclesia, aut de  conuentu illo, vel intra tale tempus, vt post  quadriennium transactum: qualiter solent  esse apud religiosos:  & idem dubium est de  alternatiuis.
  
 Respondetur nihilominus breuiter, quòd    istæ leges possunt honestari ex fine superueniente, maximè propter bonum pacis.  Verumtamen rarò concedendæ sunt: quia  bonum pacis & virtutis commodius seruatur, & consequitur eligendo digniores  quoscunque, &  à quocunque loco existant.  Et quidem multi ambitio si lites fingunt aut  excitant, vt in eas leges superiores inducant & sibi arripiant ex lege alternante: quod  alioquin indigni aut minus digni non consequerentur. Quod maximè aduertant legislatores præsertim in officijs supremis, ad  quæ digne suscipienda vix potest vnus aut  alter inueniri.
  
 Ad quintum argumentum respondetur concedendo, quòd electores tenentur  exquirere digniores: verumtamen hoc  moraliter fieri debet, vt pro beneficijs maioribus, qualia sunt Episcopatus, Abbatiæ,  & præbendæ cathedralium ecclesiarum,  requirantur vniuersitates, collegia & conuentus. Verumtamen in alijs beneficijs minoribus sat fuerit, si ex oppositoribus qui  occurrunt eligat distributor digniorem, quanuis si fuerit inopia concurrentium aut specialis necessitas ecclesiæ vel monasterij, tenebitur elector inquirere ministrum dignum   & digniorem.
  
 Ad sextum respondetur, concedendo  sequelam: & oppositum est plusquam temerarium: quia religio est spiritualis quædam respublica in qua necessaria sunt ista  officia & beneficia ad sui conseruationem,  ergo distribuenda sunt dignioribus secundùm leges iustitiæ. Probatur consequentia à paritate rationis, sicut in distributionibus officiorum quæ fiunt in ecclesia. Verumtamen distinguenda sunt duo genera officiorum in religionibus. Nam quædam simul officia & beneficia sunt, vt Prælatiæ, Prioratus, & officium lectoris. Et huiusmodi absque dubio secundùm leges iustitiæ distribuenda sunt. Alia vero officia sunt, quæ dicuntur amobilia ad nutum, vt Supprioratus, Vicariæ, &c. Et  huiusmodi non exigunt rigorem iustitiæ   distributiuæ: quia potius assumuntur tales personæ in coadiutores prælati, quàm  in officium aut beneficium spirituale. Vnde prælatus potest quem maluerit sibi associare, dummodo non sit infestus & damnosus communitati.
  
 Ad septimum respondetur, quòd confirmatores possunt & debent confirmare  electionem factam de digno, etiam vbi dignior prætermissus est. Ratio huius est primò, quia iste dignus magis gratus est electoribus, & ideo moraliter loquendo magis vtilis erit vnitati & paci ipsius communitatis: quare talis electus vestitus ijs circunstantijs hic & nunc dignior censetur vt  in plurimum. Præterea, quia confirmator  est quasi iudex superior, qui secundum scientiam publicam cognouit illum fuisse approbatum à capitulo, ergo quanuis scientia priuata cognouerit prætermissum fuisse digniorem: tenetur confirmare dignum electum. Probatur consequentia exemplo Iudicis secularis, qui tenetur iudicare secundùm allegata & probata: non autem secundùm scientiam particularem. Hæc maxime verum habent quando confirmator  subditur alteri superiori ad quem possunt  appellare electores, si electio non confirmetur: quia tunc occurrere debet, & tenetur litibus insurgentibus. Præterea. Verum habet quando solum est vnicus confirmandus, nam si offerantur plures confirmandi, confirmator tenetur digniorem  designare: quia tunc non solum est confirmator, sed etiam habet vices eligentis.  Ad argumentum ergo respondetur, negando paritatem rationis: quia confirmator non cooperatur actui eligentium, nec  verè eligit aut distribuit: quare non tenetur ad regulas eligentium aut iustitiæ distributiuæ: sed solum est quasi superintendens supponens distributionem iam factam   ab electoribus: quanuis incompletè. Et  hæc doctrina approbata est à communi  vsu sapientium, qui non audent cassare electiones quæ fiunt de digno prætermisso digniore.
  
 Ad octauum respondetur, quòd si attendamus naturam episcopatus, isti ascensus damnandi sunt: sicut damnatur ascensus ad secundas nuptias, viuente priori vxore. Quare Diuus Paulus 1. ad Timotheum  3. volens explicare indissolubilitatem episcopi à sua ecclesia, dixit:  "episcopum debere esse vnius vxoris virum." Verum tamen iam supposita conditione status hominum, liciti sunt & quandoque approbantur isti ascensus, vt honor excitet, quos  charitas deberet impellere. Occasione vltimi argumenti.
  
 DVbitatur quartò, Vtrùm qui habent  distribuere beneficia iure patronatus,  teneantur semper præsentare digniorem.
  
 Prima opinio quorundam Iuristarum,  qui tenent satis esse in omnibus his beneficijs eligere dignum:  & fundamentum illorum est dictum cap. monasterium.
  
 Alia opinio per oppositum docet, quod  omnia ista beneficia distribuenda sunt dignioribus à patrono, & fundamentum eorum est, quod postquam beneficia ista instituta sunt, iam facta sunt bona communia  ecclesiæ, ac subinde secundùm regulas iustitiæ distributiuæ dispensanda sunt sicut bona  alia communia.
  
 Tertia opinio communis est, quòd pro  beneficijs simplicibus non tenetur patronus laicus præsentare digniorem: bene tamen pro beneficijs quibus annexa est cura  animarum.
  
 PRO decisione huius rei sit prima conclusio. Peccat mortaliter patronus qui  non designat digniores ad episcopatus obtinendos: vt verbi  gratia, si Rex Hispaniæ qui hoc  iure gaudet, solum eligeret dignos pro toto regno aut pro Insulanis: peccaret grauiter. Probatur ex Concilio Tridentino Sessione 6. capit. 1. decreto de reformatione.  vbi vniuersaliter dicitur, quod eligendi sunt  digniores. & in cap. 18. Sessione 24. Insuper  in cap. episcoporum. distin. 91. Probatur ratione. Quia iniquum esset in toto regno solum eligere dignos in præsentia digniorum  pro eximijs beneficijs, qualia sunt episcopatus, ergo nec Rex potest hoc facere nec Pontifex concedere.
  
 Secunda conclusio. Qui asserunt patronum laicum posse instituere dignum in beneficijs simplicibus: tenentur dicere, quod  possit hoc ipsum in beneficijs habentibus  curam animarum. Probatur ex cap. monasterium. à quo ipsi colligunt suam sententiam. Nam ibi loquitur Pontifex etiam de  instituente monasterium, & concedit illi    quod nominet prælatum. Manifestum autem est, quod superiori monasterij annexa  est cura animarum, ergo qua ratione tu colligis ex illo cap. quod pro beneficijs simplicibus liceat patrono eligere dignum: eadem  ratione colligitur & pro beneficijs, quibus  incumbit cura animarum.
  
 Secundò. Quia si Summus  Pontifex qui potuit conferre istud ius patrono laico pro beneficijs simplicibus, etiam potuit pro alijs  beneficijs, ergo qua ratione vnum dicitur &   aliud concedendum est. Antecedens patet.  Quia vtrunque beneficium &  vtrunque ius  spiritualia sunt & bona communia ecclesiæ: & insuper in eosdem fines possunt ordinari, ergo qui potest concedere vnum, potest & aliud. Nec sufficit dicere, quod beneficia curata quia instituuntur in vtilitatem ecclesiæ  & animarum, debent habere  ministros digniores: aliàs priuarentur & ecclesia & fideles tanto bono. Nam certè hoc  pertinet ad iustitiam commutatiuam (vt  infra patebit) in præsenti autem consideramus puram distributiuam. Et confirmatur. Nam voluntariè concedunt isti autores, quòd patronus laicus tenetur eligere  digniorem ex his, qui nominati sunt à fundatore beneficij: vt si diceret, volo quod  ex meis consanguineis solùm eligatur minister: & hoc ipsum negant in electione  eiusdem patroni, quando non speciatim  nominauit hos vel illos: etenim qua ratione prior patronus tenetur eligere digniorem ex nominatis: eadem concluditur, quod  teneatur absolutè digniorem eligere, quando nulla facta est specialis nominatio.
  
 Tertia conclusio. Consuetudo præsentantium dignos, etiam prætermissis dignioribus, non est damnanda in praxi sub peccato mortali. Ratio est, quia isti sequuntur  opinionem probabilem, imo communiorem. Et colligitur eius probabilitas ex Concilio Tridentino Sessione 24. supra, vbi Concilium postquam dixit, patronos ecclesiasticos debere instituere digniores præmisso  examine: statim dicit, quòd patroni laici si  præsentent dignum, institutio approbetur  & valeat. Signum ergo est quòd Concilium   supponit probabilitatem vtriusque sententiæ pro institutione patroni laici: & illam    supponens, vtranque opinionem tanquam  verosimilem reliquit, nihil determinans.  Sicut fecerat in patronis ecclesiasticis. Potest ergo patronus sequi istam sententiam.
  
 Quarta conclusio. Probabilius est, quòd  omnes patroni etiam seculares teneantur  eligere digniores pro quibusuis beneficijs,  siue simplicibus siue curatis. Probatur. Nam  Pontifex non concedit patronis laicis, nisi  quod ipse poterat iustè facere per se ipsum:   sed Pontifex non poterat in præsentia dignioris eligere minus dignum, siue ad simplex siue ad curatum beneficium, ergo neque hoc potest concedere patrono laico.  Confirmatur primò. Quia leges iustitiæ   distributiuæ non magis obligant vnum quam   alterum dispensatorem: sed ex natura ipsius  iustitiæ  & bonorum quæ distribuit nascitur obligatio, ergo si ex lege iustitiæ distributiuæ Pontifex in nullo beneficio potest  prætermittere digniorem: nec patronus laicus potest. Confirmatur secundò. Quia patronus est minister ipsius Pontificis, ergo si  Summus Pontifex tenetur eligere digniorem, etiam patronus. Probo consequentiam.  Tum quia vterque tenetur sequi voluntatem   veri domini, scilicet Dei: tum etiam quia cum   vterque sit minister:  & ipse patronus subordinetur Pontifici: maior debet esse authoritas Pontificis. Cùm ergo ille non possit prætermittere digniorem multo minus patronus.
  
 Sunt tamen duo argumenta contra dicta.  Primum est quod desumitur ex prædicto  cap. monasterium. vbi expressè conceditur  huiusmodi patronis quod eligant ministrum   qui non sit malus. Nec sufficit dicere vt Couar. & Federicus consil. 95. quòd cap. istud.  non excusat à culpa, sed solum concedit, quod  electio non sit repellenda à iudice superiori: nam profecto ibi dicitur quod liceat patronis eligere istum dignum, ergo actus electionis licitus est, ac subinde non est contra  iustitiam distributiuam.
  
 Secundò arguitur. Quia si patroni tenentur eligere digniorem, ergo tenentur per se  vel per alios examinare multos in scientia  & virtute: quod esset indecorum, vt videlicet patronus laicus & sæpe illiteratus mores  & scientiam ecclesiasticorum examinaret:  vnde nunquam id factum est: imo nec permissum. Confirmatur. Quia Concilium Tridentinum vbi supra, constituit discrimen  inter patronos ecclesiasticos & laicos, quod  illi debeant examinare & per se eligere meliorem: isti autem quod præsentent nominatum ipsi episcopo, qui idoneum approbet, ergo patroni laici nec tenentur nec debent examinare digniorem, ac subinde nec  illum eligere. Impossibile enim est, quod  quis moraliter eligat digniorem, nisi præmisso examine.
  
 Fateor argumenta ista esse difficilia, &   quæ reddunt hanc opinionem satis probabilem, quam qui tenuerint debent dicere  primò. Quod Pontifex potest applicare  ista bona, quæ aliàs erant communia, personæ particulari cum hac conditione, vt  possint eligere quem maluerint dignum.  Itaque partim manent communia, partim  verò appropriata. Nec hoc videatur impossibile, nam Summus Pontifex de facto  tertias decimarum applicuit Regibus Hispaniæ, quanuis illæ essent bona communia ecclesiasticorum, & fructus radicati in  iure spirituali.
  
 Secundò debet dicere, quòd patronus  laicus non est distributor sed dispensator:  nec enim idem sunt dispensator & distributor, in quo multi falluntur. Nam dispensator dicitur qui expendit bona, siue  per donationem, siue per distributionem,  siue alia via: distributor autem, ille dicitur, qui propter debitam causam sequens  regulas iustitiæ distributiuæ expendit bona. Vnde dicendum est de Pontifice in concedendo isto iure patronatus, quòd dispensatoris officio fungitur. Ex quo manifestè   sequitur, quod nec patronus in dispensatione beneficiorum, nec Pontifex in concessione istius iuris, teneantur sequi regulas  iustitiæ distributiuæ.
  
 Tertiò debet dicere qui ita censet, quòd  patronus licet excommunicetur, si tamen  laicus est, non priuatur iure isto præsentandi dignum: & ideo acceptanda erit institutio facta ab ipso excommunicato perinde ac si liber esset: quia istud ius, quanuis sit spirituale, nihilominus tamen titulus illius propter quem conceditur, temporale est, & ideo dicitur ius patronatus    laicalis. Verum tamen si habens ius patronatus ecclesiasticum, sit excommunicatus: electio illius est irrita, & est decisio Rotæ. Verum tamen quia fundamenta ista quibus hæc opinio indiget, voluntaria videntur: nam voluntarium est dicere, quod ista bona maneant appropriata  & mutent naturam. Item voluntarium est  dicere, quod illa quæ subdebantur antea  iustitiæ distributiuæ, modo illi non subiaceant: ideo in nostra sententia persistendum est: quia bono communi magis vtilis est.
  
 Quare ad primum argumentum respondetur, quòd explicatio Couarruuiæ  &   Federici accommoda videtur. Et ad replicam respondetur, quòd non solum dicuntur licita, quæ studiosa & bona sunt:   sed etiam quæ permittuntur, vel quæ non  prohibentur lege. Ita in Scriptura Numero. 20. transire nobis liceat per terram tuam,  idest, nobis permittas, est modus loquendi Matthæi. 12. 1. Corinthiorum. 6. & capit. 10. vbi est illud, "Omnia mihi licent,  sed non omnia expediunt," idest, quanuis  nullus cibus mihi prohibeatur: non tamen expedit omnes & semper comedere. Ita ergo in illo capite, verbum, licet,  idem sonat quod permissum aut quod non  prohibendum.
  
 Secundò explicatur prædictum capitulum, quòd solum conceditur institutori  monasterij eligere prælatum pro prima vice, non vero pro alijs sequentibus. Et hoc  quidem honestum est, vt excitentur plures ad erigenda monasteria & beneficia ecclesiæ instituenda: quod maxime bonum  est totius ecclesiæ.
  
 Ad secundum respondetur, quòd Concilium non explicat qualiter se gerat patronus laicus in institutione ministri: vt locum daret opinionibus probabilibus: quod  sæpe faciunt Concilia in his quorum diffinitio non est necessaria bono vniuersali, & vtilitati ecclesiæ. Et huiusmodi reputatur diffinitio de patronis laicis & de  electionibus illorum: quia non erat necessaria vtilitati communi, imo ex illa forsitan grauarentur isti patroni quos ecclesia merito priuilegijs amplificat propter    eorum pia obsequia. Item etiam, si diffiniret Concilium hoc ipsum de laicis quod  dixerat de ecclesiasticis innumeræ lites insurgerent in his præsentationibus. Exemplum est in electionibus episcoporum quæ   fiunt à Rege: in quibus vt diximus tenetur instituere digniores, & tamen non tenetur examinare ipsos: sicuti episcopus examinat eos qui ad beneficium concurrunt.
  
 DVbitatur quintò; Vtrùm episcopi qui  sunt distributores beneficiorum simplicium, teneantur eligere digniores? Communis sententia episcoporum, & etiam vsus  tenet, quod liceat eligere dignum. Et ratio huius potest esse: quia huiusmodi beneficia non habent officium annexum ad  quod requiratur specialis scientia & industria, ergo non requirunt digniorem secundùm scientiam & industriam.
  
 Alia sententia quorundam sapientium,  inter quos refertur Magister Mantius quondam Salmanticæ Primarius, qui dicunt, quòd  si adsit dignior qui petat tale beneficium,  tenetur Episcopus illum eligere. Si vero  non adsit dignior: satis fuerit eligere dignum. Ratio huius est, quia si dignior petit tale beneficium, iam est concursus &   oppositio plurium: quando vero est oppositio, tenetur elector sequi regulas iustitiæ distributiuæ. Cæterùm opposita sententia, quòd episcopi in his beneficijs teneantur eligere digniorem, siue petat, siue non petat, non solum est securior, verum probabilior. Probatur. Quia in his beneficijs episcopi habent tantum ius distributoris, ergo tenentur distribuere secundùm rigorem iustitiæ distributiuæ. Secundò. Quia ista bona communia sunt, ergo dignior habet ius ad illa in præsentia  minus digni, non autem ècontra, ac subinde episcopus tenetur seruare digniori tale ius & non inuertere illud. Confirmatur. Quia aliàs sequitur, quod de natura  iustitiæ distributiuæ non sit eligere digniorem nisi duntaxat pro beneficijs curatis &   quibus est annexa cura animarum. Consequens est falsum, vt patet ex supradictis,  ergo. Sequela patet: quia tunc in solis beneficijs simplicibus Episcopus tenetur eligere dignum & prætermittere digniorem,    ergo pro his non est præceptum de iustitia  distributiua. Tandem probatur ex Concilio Tridentino Sessione 24. capit. 18. vbi loquens de patronis ecclesiasticis respectu quorumcunque beneficiorum dicit, illos teneri  eligere digniorem.
  
 Ex quo sequitur, quòd idem erit iudicium siue dignior petat siue non: quia petere non variat nec auget ius, nec similiter non petere minuit idem ius, dummodo dignior sit paratus acceptare beneficium.
  
 Ad rationem primæ opinionis respondetur, quòd vsus probat & approbat in praxi opinionem, quando non repugnat rationi. Nam si repugnat, abusus est. Et quidem Episcopi & superiores prælati sibi consulant, & efficaciam rationum oppositæ   sententiæ considerent. Et argumentum quod  ibi fecimus nihil probat: quia ista omnia  beneficia pertinent ad iustitiam distributiuam. Etenim beneficia non solum subduntur iustitiæ distributiuæ quia officia sunt,  aut quia curata sunt: sed quia bona communia & dignitates ecclesiasticæ, ac subinde distribuendæ dignioribus ministris:  quia præmia sunt, & honores virtutis &  scientiæ atque industriæ.
  
 Et est alia ratio ad hoc probandum. Quia  maxime decet authoritatem ecclesiæ, vt  ministri suis beneficijs præfecti aut deputati, dignissimi sint: quia hoc redundat in  decorem ipsius corporis ecclesiæ, cuius præstantissima membra sunt ministri ecclesiastici. Et quemadmodum in patria cælesti, quidam ministrant, quidam assistunt,  iuxta illud; Millia millium ministrabant  ei, & deces centena millia assistebant ei,  & omnes quidem isti dignissimi, propter  decorem patriæ: ita in militanti ecclesia  non tantum digniores eligendi sunt qui ministrant in officijs curatis, verum etiam  qui assistunt in simplicibus. Et ex his etiam  patet ad argumentum pro secunda opinione.
  
 DVbitatur sextò de officijs secularibus;  Vtrùm etiam subiaceant iustitiæ distributiuæ. Sed prius disputandum videtur breuiter, Vtrum Rex habeat dominium  istorum officiorum, & vtrùm possit ista officia vendere. Quæ dubia nec magna sunt, nec meo iudicio prolixiùs disserenda.
  
 De priore dubio est sententia Adriani in  4. in materia de restitutione, paulò post  principium, qui negat Reges habere dominium istorum officiorum. Et ratio eius est,  quia nunquam respublica transtulit tale dominium in Regem, nec alicubi legimus hanc  translationem factam. Et secundò probat à   simili, quia Summus Pontifex non habet  dominium officiorum ecclesiæ, ergo nec  princeps habet dominium officiorum temporalium. Quod confirmatur, quia aliàs reguli haberent etiam dominium eorundem  officiorum: quod est contra omnium sententiam.
  
 Nihilominus tamen opposita sententia  tenenda est, quam docet D. Tho. opusc. 21.  ad Ducissam Brabantiæ, dub. 5. & idem tenuit Magister Victoria & acutissimus Mantius & Soto vbi sup. quæst. 6. art. 4. & Caiet.  in summa, verbo, officiorum secularium venalitas. & Baldus in. l. Barbarius. ff. de offic.  prætoris. quem sequuntur plures Iurisconsulti. Latè disserit de hoc Guillelmus Benedictus in repetitione super cap. Raynuntius.  de testamentis. num. 53. & colligitur ex. l. 1.  ff. de constitutionibus principum: vbi habetur quòd respublica transtulit omnem suam   potestatem & imperium in principem, qua  propter consequenter transtulit dominium  istorum officiorum quibus dominabatur  respublica. Cæterum aduertendum est, quòd  aliter Rex habet dominium istorum officiorum, quàm respublica, nam Rex habet  illud à republica, ac subinde cum dependentia & sub certis legibus: ita videlicet vt dispenset illa non pro sua voluntate, sed secundùm vtilitatem ipsius reipublicæ. At verò   respublica à principio habuit dominium à   se ipsa independens & absolutum.
  
 Ad argumenta contrariæ sententiæ respondetur negando antecedens, vt patet ex  prima lege iam citata, & quidem vt dicebamus Rex habet dominium dependens &   diminutum: respublica vero habebat absolutum, quia liberè poterat vti ijs officijs donando, distribuendo, vel sibi retinendo, quod  non potest Rex facere.
  
 Ad secundum respondetur, quòd Summus Pontifex non est dominus officiorum  Ecclesiæ: & quanuis Christus contulerit illi  dominium Pontificatus & iurisdictionis:  non tamen decebat vt conferret dominium  istorum beneficiorum: quia tunc tanquam  dominus illorum distribueret indignis aut  minus dignis. Secus est in Rege respectu  temporalium officiorum, quia decet maximè, vt idem ipse qui gubernat rempublicam, habeat dominium officiorum temporalium quæ præstant & requiruntur ad  istam gubernationem: & si Rex haberet dominium Regni, & ex alia parte respublica  haberet dominium istorum officiorum, essent ista confusa & permixta.
  
 Ad aliud de regulis & dominis priuatis  respondetur, quòd non habent dominium  istorum officiorum sed respublica illud  transtulit in solum principem. Quod si  quæras, an princeps quando donat oppida  & iurisdictiones, concedat etiam ius ad ista  officia? Respondetur negatiuè, quia non  habet eam facultatem, vt possit transferre  omne dominium quod possidet: quemadmodum licet habeat dominium Regni cooncessum  à republica, non tamen potest illud  conferre alteri priuato domino.
  
 De altero dubio circa venditionem officiorum notandum est, quòd est triplex opinio. Prima Diui Thomæ opusculo citato,   qui dicit, quòd ea venditio licita est de se,  non tamen expedit: vt inquit Apostolus  1. Corinth. 6. & 10.  "Omnia mihi licent sed  non omnia expediunt." Hanc sententiam tenet Baldus & communiter Iuristæ. Et fundamentum huius est, quia non est contra  ius naturæ ista officia vendere: quod si lege  positiua prohibeatur, non comprehendit  principem vt isti dicunt.
  
 Secunda sententia est Caietani & Soto, qui dicunt quod vendere hæc officia:   speculatiuè licitum est: illicitè tamen fit  in praxi.
  
 Tertia sententia est Adriani in 4. vbi supra, qui dicit, quòd illicita est venditio, &   explicat Diuum Thomam quod asserat illam esse licitam ex parte pretij: quia offertur pretium iuxta valorem officiorum:  veruntamen aliunde venditio illicita redditur: quia videlicet contra voluntatem    reipublicæ quæ habet verum dominium  ista venduntur.
  
 PRO decisione veritatis sit prima conclusio. Qui non habent dominium istorum officiorum non possunt illa vendere nec  locare. Probatur. Quia vendere alienum aut  locare contra voluntatem veri domini est  intrinsecè malum, ergo qui non habet dominium officiorum non potest vendere nec  locare. Nec sufficit dicere quòd multi Duces & Marchiones & priuati domini ex immemoriali consuetudine ista officia vendiderunt. Nam hæc consuetudo semper damnata est à doctoribus tanquàm contraria voluntati reipublicæ, nec sufficit lex quæ solet  adduci: & habetur in comitijs apud Matritum, anno 1528. vbi habetur tanquam titulus immemorialis consuetudo. Nam certè   lex ista non loquitur nec vnquam interpretata est de venditionibus istorum officiorum.  Vtrùm vero isti priuati domini possint exigere aliquam portionem pretij ab ijs officialibus? communiter respondetur negatiuè.  Et fateor quod quanuis oppositum possit dici probabiliter: nihilominus sententia negatiua tenenda est, vt coerceantur isti domini  priuati ab iniustitijs quas quotidie exercent:  eo vel maxime si illis proponas hanc vel illam opinionem esse probabilem. Secus est  de prætore, nam iste poterit licitè exigere  aliquam portionem à sibi subditis executoribus. Et ratio huius est, quia prætor est principalis executor: alij vero ministri iustitiæ   sunt ex commissione ipsius.
  
 Secunda  conclusio certa mihi. Ista officia ex  natura sua venalia sunt. Probatur. Quia sunt  bona temporalia quæ possunt æstimari pretio, non autem est intrinsecè malum aut contra naturam rei, vendere quod appretiabile  est. Et confirmatur. Quia vt patet ex dictis  respublica habet dominium absolutum istorum officiorum, ergo potest ea alienare donando aut vendendo. Item etiam quia sæpe populi & iurisdictiones quæ aliquid maius sunt quàm officia, venduntur licitè, ergo  & ipsa officia poterunt diuendi quantum  est ex natura sua, & appositis conditionibus  honestantibus, venditio de facto erit licita.  Conditiones autem duæ assignantur vbi supra. Prima, quod talia officia vendantur dignis & idoneis ministris. Secunda vero quod  pretio moderato vendantur, attentis videlicet præsertim fructibus qui ex tali officio  possunt comparari, ijs superadditur. Tertia  conditio, quod pretium istorum officiorum   expendatur in communes vsus. Qualiter  autem si istæ conditiones non seruentur, inferuntur damna reipublicæ: & quæ mala  sequantur: explicant optime Caiet. & Soto,  & adducunt exemplum de antiqua Roma  quæ dominabatur vniuerso orbi, quando  officia publica distribuebat secundùm merita, postmodum autem subiecta est, & interijt quando officia ista venalia facta sunt.  Vnde Salustius. "O vrbem venalem & cito perituram si emptorem inuenerit."
  
 Tertia conclusio. Vt implurimum &   moraliter loquendo ista officia iniquè venduntur. Et ratio est. Quia raro seruantur huiusmodi conditiones, sed frequentius ista  emunt ambitiosi & cupidi immeriti & ignobiles. Et in hoc sensu dixit Caietanus & Soto quod in praxi est illicita venditio: idest,  moraliter & sæpius in ijs venditionibus multæ iniustitiæ miscentur, verumtamen non  negant quod etiam in opere & in exercitio  possint aliquando vendi licitè.
  
 Quarta conclusio. Etiam illi quibus ista  officia donata sunt à Rege possunt vendere  iustè stando in iure naturæ, dum tamen seruentur duæ primæ conditiones. Probatur.  Quia isti habent verum dominium istorum officiorum, ergo quantum est ex natura possessoris & rei possessæ licitè potest fieri venditio.
  
 Quinta conclusio. Stando in iure communi & iure Regni Hispaniæ non possunt  vendi officia quæ habent annexam administrationem iustitiæ  à suis possessoribus.  Vt verbi  gratia, prætoratus & vicem eius tenentis,  tabellionis & multo minus qui consilijs deputantur. Probatur ex. l. vnica. C. ad. l. Iuliam.  de ambitu, quæ prohibet quempiam promoueri pretio ad huiusmodi officia: ita habetur in cap. sancimus. 1. quæstione. 7. & in  authentico. vt iudices sine quoquo suffragio fiant. idem habetur in legibus Regni lib.  1. ordinationum regalium, tit. 5. l. 2. & lib. 2.  titul. 13. & lib. 6. titulo. 14. l. 16. & lib. 7. titulo. 1. l. 1. Si autem ista officia non habeant    administrationem iustitiæ annexam, possunt qui possident ea vendere & alienare de  licentia Regis. Probatur. Quia princeps potest dispensare in venditione quæ prohibetur lege positiua, quando non habent officio  istam administrationem annexam.
  
 Sed dubitas, Vtrùm si possessor istorum  officiorum qui habet facultatem transferendi illa, vendiderit ea sine licentia Regis ad  vendendum expressa vel subintellecta, peccet mortaliter & venditio sit irrita? Quidam   sapientissimi iuniores dicunt huiusmodi vendentes non peccare mortaliter, & quod contractus valeat. Probant, quia isti habent  facultatem  transferendi in alios, ergo possunt transferre licitè siue pretio, siue sine pretio fiat.  Pretium enim non variat iustitiam in rebus  appretiabilibus. Et confirmatur. Quia in legibus regni citatis dicitur, quòd talis venditio  quando delata fuerit ad iudicem irritetur,  ergo antea habebatur firma & rata. Nihilominus est sententia Magistri Soto vbi supra  artic. 4.  & communiter acceptatur, quod  venditor istorum officiorum habens solum  licentiam transferendi, peccat mortaliter &   venditio irrita est. Probatur hæc sententia.  Quia isti vsurpant officium & ius reipublicæ in re graui, ergo peccant mortaliter, &   insuper sine titulo alienant officia publica,  non enim facultas transferendi est facultas  vendendi: vt patet ex communi sensu & vsu  omnium, & leges quæ præcipiunt irritari  huiusmodi venditiones non supponunt ratum fuisse contractum imo præcipiunt quo   declarentur irriti à iudice: quia verè  & in re  nulli sunt. Requiritur ergo ad iustam venditionem vel licentia expressa, vel subimplicita: qualis iudicatur esse quando Rex alicui  domestico & sibi familiari concedit aliquod  officium habens administrationem non ita  præstantem. Nam certum est quod nec princeps nec qui acceptat tale officium intendant   quod exerceatur à tali familiari. In pretio vero horum officiorum est aduertendum, quod   huiusmodi pretium taxatur attenta qualitate officij & vtilitate proueniente. Vnde iustè potest exigi maius pretium, quam valeant  fructus illius officij: quia vltra hoc dignitas  & honor quæ  conferuntur in illo officio æstimanda sunt. Secundò. Etiam ex parte stipendiorum quæ ipsis officialibus taxantur. ¶ Aduertendum tamen est, quòd non sint maiora aut exigua: vnde oportet pensare laborem   aut industriam, & etiam deputationem ipsius ministri, & similiter honorem eiusdem.  Decet enim ad commune bonum reipublicæ, vt non tantum ministri mercenarij habeantur, & tanquam operarijs signetur pretium: sed etiam pro qualitate & dignitate  ministrantium augeatur & pretium. His  suppositis reuertamur vnde digressi sumus.
  
 DVbium itaque principale erat. Vtrum   in distributione istorum officiorum  contingat acceptio personarum contra iustitiam distributiuam. ¶ Pro parte negatiua  arguitur primò. Nam Rex & respublica habent dominium istorum officiorum (vt dixi) ergo non tenentur ex proprijs facere distributionem secundùm leges iustitiæ.
  
 Secundò. Nam ista officia communia  sunt & non debita ciuibus, & etiam non instituta in commodum illorum sed reipublicæ, ergo non debent distribui secundùm iustitiam attentis meritis personarum. Confirmatur. Quia implicatio videtur quòd ista  officia vendantur ministris, & ex alia parte  debita sint de iustitia distributiua.
  
 Tertiò. Quia communiter huiusmodi  officia donantur ijs qui maiorem gratiam  habent apud Regem & quibus plus est negotij: & tamen non ideo damnamus principem in ijs electionibus, ergo.
  
 Quartò arguitur ex D. Paul. 1. ad Corin.  6. vbi dicit, quòd contemptibiliores qui sunt  in ecclesia, isti deputandi sunt ad iudicandum, ergo non tenemur eligere digniorem  in iudicem, & multo minus ad alia officia.
  
 In hoc dubio Caiet. in summa, verb. electio, tenet quod est peccatum mortale non  eligere idoneum ministrum pro his officijs,  non tamen inquit erit peccatum mortale non   eligere digniorem. Magister Soto vbi supra  art. 4. tenet, quòd in dispensatione istorum  officiorum debet seruari iustitia commutatiua & distributiua: vnde vtraque violatur,  si non distribuantur dignis aut dignioribus.  Addit tamen, quod non ita pensanda est dignitas personæ  & bonum illius, quam vtilitas reipublicæ, propter quam hæc officia potissimum instituuntur.
  
   PRO decisione nota, quòd quanuis ista  officia sint purè secularia: non tamen  possunt distribui peccatoribus & sceleratis,  qui simpliciter indigni reputandi sunt, quantumuis polleant sapientia & industria. Hoc  optimè probat Magister Soto vbi supra, conclusione. 5.  & est peculiaris ratio, quia in  præsenti potissimum loquimur de republica Christiana. In qua non sine scandalo præficiuntur peccatores, etiam pro officijs secularibus.
  
 Secundò nota, quòd officia ista quædam  dispensanda sunt necessario inter ciues reipublicæ aut prouintiæ: quædam autem quæ   liberè possunt distribui quibusuis: alia etiam   quæ distribuuntur per suffragia & vota plurium eligentium, vt communiter à  consulibus distribuuntur officia minora ciuitatis:  alia vero quæ ex voluntate vnius dispensantur, vt quæ distribuuntur à principe. Insuper  quædam sunt quæ potissimum consistunt  in administratione iustitiæ: secundariò vero & quasi per accidens in honorem ipsius  personæ, vt Prætoratus &c. Alia vero ex contra potissimum ordinata in dignitatem per  sonæ, cui officium est quasi per accidens annexum &  determinatum: alia insuper sunt quæ   potius dicuntur beneficia quam officia.
  
 His positis sit prima conclusio. Ista officia publica distribuenda sunt dignioribus  ex natura sua. Probatur primo, quia sunt bona communia quæ ordinantur & in bonum  reipublicæ  & in dignitatem &  honorem personæ, ergo dispensanda sunt dignioribus. Antecedens quo ad primam partem probatur.  Quia ista officia instituta sunt ad conseruationem & gubernationem reipublicæ. Quo  ad secundam partem probatur. Quia illa fructuosa sunt & honorifica. Ergo respondent  meritis tanquam præmia. Et confirmatur,  quia ideo beneficia ecclesiastica distribuenda sunt dignioribus, quia ordinantur & in  bonum ecclesiæ  & in premium  & honorem  personarum consequenter, ergo si officia ista  secularia ordinantur & in bonum reipublicæ  & in præmium meritorum, distribuenda sunt dignioribus.
  
 Secundo, respublica debet alere virtutem  & industriam ciuium media distributione  istorum officiorum, ergo tenetur distribuere dignioribus. Antecedens probatur, quia  homines suaptè natura inducatur ad virtutem,   præmio  & honore: non autem respublica habet alia bona communia quibus inducat ciues nisi ista officia secularia, ergo. Consequentia probatur, quia quemadmodum deficiente præmio & honore languescit virtus: ita etiam si in honoribus digniores prætermittantur tabescit respublica.
  
 Hæc quæ dicta sunt verum habent siue  respectu reipublicæ quæ absolutum habet  dominium respectu horum officiorum: siue respectu principum aut quorumcunque  dominorum, siue inferiorum distribuentium: quia ista officia respectu omnium retinent eandem naturam in ordine ad bonum  publicum & etiam ad ciues. ¶ Ex quo sequitur primo, quod respublica tenetur in his  officijs intendere bonum totius & etiam bonum partium: nam iure naturæ tenetur dirigere suas actiones & in vtilitatem communem & in vtilitatem ciuium, & quemadmodum ciuis ex iustitia legali tenetur dirigere  actiones suas in bonum commune  & totius,  quia ipse est pars ipsius totius: ita ex contra respublica ex iustitia distributiua, tenetur dirigere actiones suas in bonum suarum partiùm.
  
 Secundò. Sequitur, quod princeps & domini priuati qui non distribuunt hæc officia dignioribus: peccant contra iustitiam distributiuam accipientes personam. Est tamen aduertendum, quod digniores in his  officijs non debent exquiri medio examine: sed sufficit moralis diligentia distribuentium & communis approbatio eligendorum.
  
 Secunda conclusio. Non solum sunt eligendi digniores in his officijs quando necessario distribuenda sunt inter ciues eiusdem   reipublicæ: sed etiam quando possunt dispensari ad quoslibet extraneos, Verbi  gratia, in electione cathedrarum, & etiam in officijs militaribus. Probatur, quia ita exigunt leges quæ   fundantur in lege naturæ, vt meliores præficiantur in ijs officijs:  & merito, quia aliter  non posset conseruari diu bonum commune.
  
 Aduerte tamen, quod inter officia quæ   distribuuntur necessario ciuibus & illa quæ   possunt distribui extraneis: hoc differt,  quod illa videntur prospicere maximè bonum ciuium, quare clauditur via ne extraneis donentur vt intra ciues perseuerent. Ista  vero non ita prospiciunt bonum eligendorum, vnde libere potest fieri electio pro quibuscunque: ex quo sequitur aliud discrimen,  quod in hoc quòd officia prioris generis non   dispensentur dignioribus: manifestè apparet violatio iustitiæ commutatiuæ: quia cernimus damnum illatum ciuibus contra voluntatem reipublicæ in hoc quod non eligantur meliores. At vero in distributione  officiorum secundi generis potissimum cernitur violatio iustitiæ distributiuæ. Vtrum  autem commutatiua violetur obscurum est.
  
 Tertia conclusio. Quando electio istorum officiorum fit per vota multorum, magis certum est quod debeat fieri pro dignioribus quam in alijs casibus. Probatur, quia  ista electio & in re &  secundum formam, seruat modum iustitiæ distributiuæ, ergo tenetur seruare leges eiusdem iustitiæ, vt videlicet meliora dignioribus conferantur.
  
 Confirmatur, quia ideo in electionibus  magni ponderis communiter præcipitur,  vt electio fiat ad vota multorum, quia ita magis seruatur & frequentius moraliter loquendo rigor iustitiæ distributiuæ, ergo in electionibus officiorum secularium quæ fiunt  per suffragia intenditur seruare rigorem iustitiæ distributiuæ. Ex ijs sequitur, quod senatores infideles sunt & iniusti contra rempublicam & contra bonum eligendorum,  si officia quæ distribuunt per suffragia omnium, dispensent minus dignis: quia inter  ipsos & rempublicam est pactum formale  vel virtuale de eligendo digniore, & ex alia  parte damnificatur bonum commune  & bonum partium.
  
 Quarta conclusio. Multi probabiliter reputant quod quando electio fit ab vno tantum, verbi  gratia,  à Rege & potest eligere indifferenter de ciuibus & extraneis quod non peccabit mortaliter in eligendo minus digno:  probabilius tamen est oppositum. Prima  pars probatur, quia œconomus non peccat  mortaliter eo ipso quod non inducat meliores operarios in vineam domini sui, ergo  nec princeps peccabit mortaliter in non eligendo semper meliores. Probo consequentiam, quia princeps se habet quasi œconomus cui commissa est distributio operantium in republica. ¶ Nihilominus secunda  pars probatur, quia huiusmodi electio pergit in damnum reipublicæ  & ciuium non  minus quàm si fieret ad vota plurium, ergo  peccatum erit mortale prætermittere digniorem: sicut si plures prætermitterent. Nec  concedimus quod princeps habeat commissionem ita absolutam sicut œconomus sed  dependentem à voluntate reipublicæ, quæ   semper intendit meliores.
  
 Ad argumenta respondetur. Ad primum  quantum attinet ad principes & priuatos dominos, iam patet ex præcedentibus qualiter  habeant dependentem dispensationem  &  administrationem pro ijs officijs publicis. Difficultas tamen est de republica quæ habet dominium absolutum. De qua videbitur alicui quod possit expendere & retinere sibi  ista officia: quia domina est absoluta. Nihilominus tamen falsum est hoc, quia habet  intrinsecam malitiam vel retinere officium  necessarium ad bonum publicum, vel distribuere minus digno.
  
 Aduertendum enim est, quod quanuis  respublica habeat dominium absolutum &   sui & suarum actionum & officiorum: nihilominus tamen istud dominium & facultas ordinantur per se in bonum commune,  & consequenter in bonum partium: & ita omnis actio, siue distributio siue retentio fuerit  qua læditur bonum commune & partium  iniusta est. ¶ Ex quo sequitur, quod nec respublica potest cedere iuri suo si ex tali cessione intereat bonum publicum, nec similiter cessio partium est admittenda quando  ex illa ista officia non rectè dispensantur. Et  ex ijs facile ad primum argumentum.
  
 Ad secundum respondetur, quòd ista officia mixta sunt, nam sunt temporalia, sunt etiam   communia, sunt approprianda, sunt in vtilitatem reipublicæ  & etiam sunt in vtilitatem  ciuium: quare iudicium de illis mixtum debet esse. Qua enim ratione temporalia sunt  venalia etiam sunt, qua ratione vero approprianda & communia distributioni iustitiæ subiacent: secundum autem quod vtilia  sunt reipublicæ  & personis etiam subiacent  iustitiæ commutatiuæ.
  
 Ad tertium respondetur, quod aliqui volunt excusare Regem à peccato quia excessus iste maioris dignitatis, vt in plurimum  paruus est. Veruntamen est excusatio friuola: quia sæpe numero excessus magnus est,  & ego loquor in hoc casu. Alij excusant illum vt innuebamus, quia est quasi œconomus. Verumtamen  & hoc nihil est, quia hoc  dato voluntas reipublicæ (vt dixi) expressa  vel subintellecta est, quod dispenset hæc officia in ædificationem & non in destructionem, vnde peccat grauiter si oppositum fecerit.
  
 Ad quartum respondetur, quòd illud Diui Pauli explicatur primo, quod contemptibiliores eligendi sunt potius quàm infideles  forte enim volebat reprehendere illos quod  vellent introducere infideles in iudices. Secundo explicatur, quod loquatur per ironiam. Vnde subdit ad verecundiam vestram  dico, quasi asserat non vobis hoc dico, vt faciatis: sed vt vos redarguam.



  
 ARTICVLVS III.   ¶  Vtrùm in exhibitione honoris,  & reuerentiæ  locum habeat peccatum acceptionis personarum.
  

 AD Tertium sic proceditur.{
         Quolibet. 10. art. 12.        
}   Videtur, quod in exhibitione  honoris, & reuerentiæ  non   habeat locum peccatum acceptionis personarum. Honor enim nihil  aliud esse videtur, quàm reuerentia quædam alicui exhibita in testimonium virtutis, vt patet per Philosophum in 1. †{
         Lib. 1. capi. 5. to. 5.        
} Ethic. Sed prælati & principes sunt honorandi etiam   si sint mali, sicut etiam parentes, de  quibus mandatur Exod. 20.  "Honora patrem tuum & matrem tuam:"   & etiam domini sunt à seruis honorandi, etiam si sint mali: secundum illud 1. Timoth. 6. "Quicumque   sunt sub iugo serui, dominos suos  honore dignos arbitrentur." Ergo videtur, quod acceptio personæ  non sit  peccatum in exhibitione honoris.
  
  ¶ 2 Præterea. Leuit. 19. præcipitur, "Coram cano capite consurge,  & honora personam senis." Sed hoc  videtur ad acceptionem personarum pertinere: quia quandoq́ue senes non sunt virtuosi: secundum illud Danielis 13.  "Egressa est iniquitas à senioribus populi." Ergo acceptio personarum non est peccatum  in exhibitione honoris.
  
 ¶ 3 Præterea. Super illud Iacobi. 2.  "Nolite in personarum acceptione habere fidem,"  &c. dicit †{
         In ep. 29. ad Hierony. to. 2.        
}  Gloss.  Augustini.  "Si hoc quod Iacobus dicit: Si introierit in conuentu vestro vir habens annulum aureum,  &c. intelligatur de quotidianis concessibus, quis hic non peccat, si tamen peccat?" Sed hæc est acceptio  personarum, diuites propter diuitias honorare. Dicit enim †{
         Hom. 28. in euange. ante med.        
}  Gregorius in quadam homil.  "Superbia nostra retunditur: quia in hominibus  non naturam, qua ad imaginem Dei  facti sunt, sed diuitias honoramus."   Et sic cùm diuitiæ non sint debita  causa honoris, pertinebit hoc ad  personarum acceptionem. Ergo personarum acceptio non est peccatum   circa exhibitionem honoris.
  
 SED contra est, quod dicitur in  †{
         Gloss. interlinearis super illud Iac. 2. Nolite in personarum acceptionib.        
} Gloss. Iac. 2.  "Quicunque diuitem  propter diuitias honorat, peccat."   Et pari ratione, si aliquis honoretur propter alias causas, quæ non faciunt dignum honore: quod pertinet ad acceptionem personarum.  Ergo acceptio personarum in exhibitione honoris est peccatum.
  
 RESPONDEO dicendum,  quòd honor est quoddam testimonium de virtute eius, qui honoratur. Et ideo sola virtus est debita  causa honoris: sciendum tamen,  quòd aliquis potest honorari non  solum propter virtutem propriam,  sed etiam propter virtutem alterius. Sicut principes & prælati honorantur, etiam si sint mali, inquantum gerunt personam Dei & communitatis, cui præficiuntur: secundum illud Prouerbiorum 26." Sicut  qui immittit lapidem in aceruum  Mercurij, ita qui tribuit insipienti  honorem." Quia enim Gentiles ratiocinationem attribuebant Mercurio, aceruus Mercurij dicitur cumulus ratiocinij, in quo mercator quandoque mittit vnum lapillum loco centum marcarum: ita  etiam honoratur insipiens qui ponitur loco Dei, & loco totius communitatis. Et eadem ratione parentes, & domini sunt honorandi, propter participationem diuinæ dignitatis, qui est omnium pater & dominus. Senes autem sunt honorandi, propter signum virtutis, quod  est senectus, licet hoc signum quandoque deficiat. Vnde, vt dicitur Sapien. 5.  "Senectus venerabilis est, non   diuturna, neque annorum numero  computata." Cani autem sunt sensus  hominis, &  ætas senectutis vita immaculata. Diuites autem honorandi sunt propter hoc, quòd maiorem   locum in communitatibus obtinent.  Si autem solum intuitu diuitiarum   honorentur, erit peccatum acceptionis personarum.
  
 Et per hoc patet responsio ad  obiecta.

  

  SVMMA ARTICVLI.
  
 ¶ Conclusio est affirmatiua.

  
 COMMENTARIVS.
  
 COnclusio Diui Thomæ certa est secundum fidem, patet Iacobi. 2. Et colligitur ex illo ad Roman. 13.  "Reddite omnibus debita, cui tributum tributum, cui honorem honorem." Et probatur, quia in alijs  bonis inferioris ordinis quæ debentur, contingit acceptio personarum quando distribuuntur propter indebitam causam: ergo  multo magis in distributione honoris. Cæterum vt intelligas doctrinam in articulo.
  
 Supponendum est primo, quod honor  est signum & testimonium virtutis existentis in homine cui defertur honor. Secundò,  quod est præmium virtutis. Ita Aristotel. 4.  Ethic. cap. 3. & lib. 8. cap. 14. ex quibus colligit quòd solum vir bonus honorandus est.
  
 Secundò. Nota, quod honor est multiplex. Alter simpliciter debitus, vt honor parentum & maiorum: alter vero debitus ex  suppositione, vt si inuitaueris aliquem teneris illum honorare secundum morem. Vnde Luc. 7. Christus reprehendit Pharisæum  eo quod cum inuitasset illum nec vnxit vnguento, nec lauit aqua, qui erat modus consuetos apud Palæstinos. Alter est honor libere  exhibitus, vt quando aliquem publicè honoras præter modum consuetum. Item in his  honoribus solet distingui honor externus,  qui non procedit ex peculiari affectu: & ille  qui procedit ab interna æstimatione personæ qui est verus & proprius honor.
  
 Tertiò. Nota, quòd honor est quoddam  bonum eminens, cuius distributio per se  pertinebat ad rempublicam quæ  secundum   diuersitatem & merita personarum debebat ciues honorare: veruntamen prudenter  hoc committit ipsis ciuibus qui de facto sunt  distributores istorum bonorum communium, & tenentur sequi consuetudinem &   vsum communem tam in titulis quam in salutationibus, quare manifestum est quod in honoris exhibitione potest interuenire iniustitia & contra iustitiam commutatiuam, quia  iniuria afficio alterum: & contra distributiuam, quia quod mihi commissum est à republica distribuendum, distribuo propter  indebitam causam. Et hac ratione Diuus Iacobus    loquens de peccato isto, posuit exemplum in  exhibitione honoris quasi ibi magis reluceret iniquitas acceptionis. Et Diuus Thomas in  articulo nullam adhibet rationem, sed tanquam manifestum supponens quòd quærebat: pergit ad explicandum quibus modis  honor debeatur. ¶ Difficultas tamen est de  honore qui libere exhibetur. Vtrum ibi possit  reperiri acceptio personarum? &  Caietanus in  præsenti respondet negatiuè. Et probatur,  quia talis honor est donum mere liberum  & gratuitum, ergo non est materia iniustitiæ. Nam quod non est ex iustitia debitum,  non est materia iniustitiæ.
  
 Confirmatur, quia in alijs bonis mere liberis, non reperitur acceptio personarum,  vt diximus artic. 1. quòd ibi probat Diuus  Thom. ad tertium. Et si quæras à Caietano,  quod ergo vitium est non exhibere istum  honorem quando & quomodo oportet &   quibus impenditur. Respondet, quod est  inurbanitas aut vero vitium innominatum  quod opponitur obseruationi. Concedit tamen Caietanus, quod reductiuè est in specie acceptionis & quod iniustitiam quandam   participat, quatenus verbi  gratia, honorando magis  diuitem propter solas diuitias distribuit honorem propter indebitam causam.
  
 Quod si arguas. Nam eadem ratione  prodigus reduceretur ad iniustitiam, quia  etiam distribuit pecunias propter indebitam causam? Respondet negando consequentiam: quia prodigus non expendit pecunias propter aliquam causam debitas: at  vero honor de se debitus est propter virtutem: & ita qui distribuit honorem propter  causam indebitam, peccat in exhibitione  honoris sine causa, & etiam quia honorem  debitum propter virtutem tribuit diuitijs.
  
 Alij iuniores parum discedunt à Caietano: addunt tamen quod vitium istud in honoribus liberis exhibendis, non inurbanitas  sed prodigalitas dicetur. Alij autem magistri tenent contra Caietanum, quod videlicet in his honoribus propriè contingat acceptio personarum. Et probant, quia ille qui  non resalutat salutantem non solum inurbanus est sed tanquam iniurius æstimatur.  Vnde communiter ad inferendam alteri iniuriam est medium, vel non resalutare vel    minoribus titulis salutare: & sic iudicamus  talem virum passum esse iniuriam. Confirmatur. Quia si iste solum esset inurbanus  sibi imputaretur dedecus, non autem patienti iniuriam.
  
 In hac parte mihi videtur, quòd si honor  est mere gratuitus, est impossibile quod in  exhibitione eius interueniat acceptio: &   hoc conuincit ratio Caietani.
  
 Dico secundo, quod in casibus quibus  autores isti loquuntur vera est iniustitia &   acceptio personarum: quia illi honores sunt  aliqualiter debiti. Resalutare enim salutantem debitum est, similiter & salutare iuxta  modum & consuetudinem patriæ, secundum differentias personarum &  dignitatum   etiam debitum est. Et si quempiam inuitaueris etiam teneris non excipere illum à  communi honore conuiuarum. Et ita sententia  Caietani mihi videtur vera: quia loquitur  de honoribus purè gratuitis.
  
 Quæ Diuus Thomas dicit articulo de  principibus & dominis certa sunt secundum   fidem. Patet primæ Petri. 2.  "Regem honorificate, serui subditi estote dominis non tantum bonis & modestis: sed etiam discolis." Si  militer de honore seniorum id manifestum  est, de quo præcipitur quarto præcepto decalogi. De diuitibus autem difficultas est,  an honorandi sint propter diuitias? & Magister Soto vbi supra. conclusione. 3. distinguit de honore, & dicit quòd honor exterior qui non procedit ex peculiari æstimatione externa: bene potest absque acceptione personarum impendi diuitibus: verum  tamen honor qui procedit ex intèrno affectu & peculiari æstimatione: non debet tribui diuitibus. Ita explicat sententiam Beati  Iacobi, & vt ipse dicit temperat acerbitatem  conclusionis tertiæ, quæ est Diui Thomæ.  Et satis probabilis est iste modus dicendi:  probabilius tamen dices, si distinguas de honore cum Diuo Tho. quodlibet. 10. arti. 12.   vbi dicit, quod duplex est honor: alter debitus homini propter virtutem: alius vero qui  tribuitur propter statum &  conditionem publicam siue forensem. Igitur dico quod tribuere honorem respondentem virtuti propter diuitias, peccatum est acceptionis: veruntamen qui diuites honorat iuxta modum & consuetudinem reipublicæ: in honorando huiusmodi homines non peccat  sed vrbanus est. Quod si quæras, qualiter  differat honor debitus virtuti, ab honore tribuendo propter statum seculare? Respondetur, quod multoties conueniunt, quia sæpe  vtimur eisdem signis pro vtrisque: nempe  detegere caput & assurgere coram eis. Veruntamen per se alia signa exhibentur &  debentur viris iustis, verbi  gratia, submittere capita osculare manus aut vestimenta.
  
 Dico ergo ad argumenta, quod diues ratione diuitiarum præcise non honoratur:  veruntamen ratione status quem habet ex  diuitijs & qui merito illi conceditur à republica, honorandus est non solum externo signo, verum etiam interna æstimatione.



  
 ARTICVLVS IIII.   ¶  Vtrùm in iudicijs locum habeat  peccatum acceptionis personarum.
  

 AD Quartum sic proceditur. Videtur, quòd in iudicijs locum non habeat  peccatum acceptionis personarum.  Acceptio enim personarum opponitur distributiuæ iustitiæ, vt †{
         Art. 1. huius quæst.        
} dictum est. Sed iudicia maximè  videntur ad iustitiam commutatiuam pertinere. Ergo personarum acceptio  non habet locum in iudicijs.
  
 ¶ 2 Præterea. Pœnæ secundum  aliquod iudicium infliguntur. Sed  in pœnis accipiuntur personæ  absque   peccato: quia grauius puniuntur  qui inferunt iniuriam in personas  principum, quàm qui in personas  aliorum. Ergo personarum acceptio non habet locum in iudicijs.
  
 ¶ 3 Præterea. Ecclesiasti. 4. dicitur. In iudicando esto pupillis misericors. Sed hoc videtur esse accipere personam pauperis. Ergo acceptio personarum in iudicijs non  est peccatum.
  
 SED  contra est, quod dicitur Prouerbiorum 18.  "Accipere personam  in iudicio non est bonum."
  
 RESPONDEO dicendum,  quòd sicut †{
         Quæst. 60. artic. 1.        
} dictum est, iudicium  est actus iustitiæ, prout iudex ad æqualitatem iustitiæ reducit ea, quæ   inæqualitatem oppositam facere  possunt: personarum autem acceptio inæqualitatem quandam habet, inquantum attribuitur alicui  aliquid præter proportionem suam,  in qua consistit inæqualitas iustitiæ. Et ideo manifestum est, quòd  per personarum acceptionem iudicium corrumpitur.
  
 AD primum ergo dicendum, quod   iudicium dupliciter potest considerari. Vno modo quantum ad ipsam rem iudicatam: & sic iudicium   se habet communiter ad commutatiuam, & ad distributiuam iustitiam. Potest enim iudicio diffiniri  qualiter aliquid commune sit distribuendum in multos, & qualiter alteri vnus restituat, quod ab eo  accepit. Alio modo potest considerari quantum ad ipsam formam iudicij, prout scilicet iudex etiam in  ipsa commutatiua iustitia ab vno  accipit, & alteri dat: & hoc pertinet ad distributiuam iustitiam. Et  secundum hoc in quolibet iudicio locum habere potest personarum acceptio.
  
 AD secundum dicendum, quòd  cum punitur aliquis grauius propter iniuriam in maiorem personam commissam, non est personarum acceptio, quia ipsa diuersitas  personæ facit, quantum ad hoc, diuersitatem rei, vt supra †{
         Quæst. 58. art. 10. ad 3. & q. 61. artic. 2. ad tertium.        
}  dictum est.
  
 AD tertium dicendum, quòd  homo in iudicio debet pauperi subuenire quantum fieri potest: tamen  sine læsione iustitiæ. Alioquin habet locum illud quod dicitur Exodi. 23.  "Pauperis quoque non misereberis in iudicio."

  

 SVMMA ARTICVLI.
  
 ¶ Conclusio est affirmatiua.

  
 COMMENTARIVS.
  
 DVbium primum. Vtrum in ijs quæ relinquuntur arbitrio iudicis contingat  acceptio personarum? Verbi gratia, relinquitur arbitrio iudicis, quod possit prorogare terminos iuris, aut illos restringere: & similiter relinquitur eius iudicio, vt in die festo sententiam ferat vel non: quærimus ergo, Vtrum iudex qui in ijs casibus intuitu  personæ aut qualitatis personalis prorogat  terminos, sit acceptor personarum.
  
 Pro parte negatiua arguitur. Nam ista relinquuntur arbitrio iudicis vt supponis: ergo libera sunt, ac subinde non debita nec materia iniustitiæ saltim contra distributiuam.
  
 Secundò. Contingit aliquando quod sunt  opiniones æquè probabiles pro vtraque parte iuris: ergo tunc iudex poterit quam maluerit partem eligere in fauorem amici absque vitio acceptionis. De hoc dubio, disputant Iuristæ super regulam 12. de regulis iuris in. 6. & super legem secundam. ff. de re  iudicata. Soto libr. 3. de Iustitia & iure. quæstione. 6. artic. 5. ad tertium. & ad quartum  argumentum.
  
 Pro resolutione huius nota, quod ea quæ   relinquuntur arbitrio iudicis quædam conceduntur in fauorem illius duntaxat, vt  quod die festo non teneatur ferre sententiam: quædam autem in fauorem causæ  &   ipsorum litigantium, vt iuris & terminorum prorogatio aut restrictio.
  
 Dico ergo primo, quod in rebus prioris  generis, non contingit acceptio personarum: quia istæ voluntariæ sunt omnino &   iudex potest cedere suo fauori in gratiam  amici. ¶ Secundò dico, quod in rebus secundi generis contingit sæpe iudices acceptare personas. Probatur. Quia lex non ita  relinquit arbitrio iudicis quod pro libito id  faciat, sed ex rationabili causa, quæ cum multiplex possit contingere non potuit taxari à   lege: sed merito relinquitur prudentiæ ipsius  iudicis: ergo cum hoc facit intuitu personæ   peccat acceptione personarum.
  
 Confirmatur, quia si nulla esset lex, ipse  iudex teneretur adhuc prorogare terminos  vel illos restringere propter debitam causam: ergo modo supposita lege ad hoc ipsum tenetur, vt videlicet ex causa debita  exerceat huiusmodi actus. Et per hoc patet  ad primum argumentum.
  
 Et aduerte, quod non tantum erit peccatum propter scandalum aut damnum illatum: sed secundum formam contra iustitiam distributiuam.
  
 Secundum argumentum petit difficultatem. Vtrum iudex teneatur sequi probabiliorem sententiam semper, aut vero possit  iudicare secundum opinionem æquè vel  minus probabilem: quia tamen non est huius loci breuiter respondemus, quod iudex  tenetur sequi opinionem probabiliorem:  nam in rebus practicis & maximè in ijs in  quibus agitur de iure alieno multum interest ad veritatem iudicij illud sequi, quod  pluribus placet & meliori ratione fulcitur.  Magister Soto vbi supra, ad quartum. asserit, quod non est ita certum quod iudex sequens opinionem æquè probabilem intuitu personæ vel amici, peccet mortaliter contra iustitiam distributiuam: & quod potest  sine graui peccato nunc alteram opinionem  sequi, dummodo non sit scandalum. Probabilius tamen est oppositum: quia cum opiniones sunt æquè probabiles æquale est ius,  ac subinde declinare in alteram partium  propter indebitam causam peccatum est.  Debet ergo iudex in hoc casu litigantes componere meliori modo quo possit, vel diuidendo rem inter ipsos, vel si res fuerit indiuisibilis vt primogenitum, diuidere partem  fructuum. De vectigalibus autem & tributis qualiter sint iusta & qualiter in illis exigendis contingat violatio iustitiæ: dictum  est quæstione præcedenti.
  
 DVbitatur secundo. Vtrum violatio iustitiæ distributiuæ obliget ad restitutionem? Verbi gratia, si distributor prætermisit digniorem: an teneatur restituere beneficium aut tale bonum reipublicæ aut  digniori. ¶ Pro parte negatiua arguitur primo. Nam restituere est actus iustitiæ commutatiuæ: vt patet quæst. 62. artic. 1. ergo læsio iustitiæ distributiuæ non est reparanda  per restitutionem. Probatur consequentia,  quia actus destruens virtutem per oppositum actum resarciri debet, vt actus intemperantiæ per temperantiam. ¶ Confirmatur.  Quia restituere est iterato aliquem statuere in re sua, sed iste dignior prætermissus  nunquam possedit beneficium nec fuit illius, ergo restitutio non est respectu dignioris. ¶  Secundo arguitur. Qui violat iustitiam  legalem non tenetur restituere aliquid communitati: quia tale bonum non erat appropriatum reipublicæ, ergo nec qui violat iustitiam distributiuam tenetur restituere: quia  bonum illud nunquam fuit appropriatum  digniori. ¶ Confirmatur, quia non est minor obligatio partis ad totum quam totius  ad partem: sed ex obligatione partis ad totum  non nascitur obligatio quanuis prætermittatur & destruatur ordo iste: ergo neque etiam  quando prætermittitur ordo totius ad partes.
  
 Tertiò arguitur. Dignior iste prætermissus non potest agere in iudicio contra possessorem dignum cui collatum est beneficium: ergo non est facta illi iniuria. Probatur consequentia, quia si iniustum pateretur, posset agere in iudicio. Et confirmatur,  quia si dignior habet ius ad beneficium,  quod collatum est minus digno: posset redimere vexationem quam patitur per pecunias: consequens est contra communem  opinionem, quæ damnat illum tanquam  simoniacum, ergo. Sequela patet, quoniam  licet pecunijs redimere vexationem etiam  in spiritualibus.
  
 Quartò arguitur. Sequeretur quod dignus qui habet tale beneficium, iniustè possideat & teneatur illud reddere digniori. Probatur, quia ideo tenetur restituere distributor si aliqua est ratio, quia iniquè dispensauit tale beneficium: sed etiam dignus iniquè   comparauit illud: ergo tenetur restituere.  Minor probatur: quia non maior æquitas  est ex parte dantis quam ex parte recipientis, maximè quando vterq́ue cognoscit inæqualitatem quæ fit digniori.
  
 Quintò arguitur. Si distributor postea  conferat simile beneficium digniori, satisfacit obligationi: ergo antea non tenebatur restituere beneficium collatum digno. Probatur consequentia, quia restitutio est eiusdem  rei ablatæ collatio.
  
 Sextò arguitur. Officia publica instituta  sunt in bonum reipublicæ per se: ergo si aliqua fit iniuria restituendum est reipublicæ   & non digniori prætermisso.
  
 Confirmatur, quia quando ecclesiæ datur minister dignus, omnium sententia non  est aliqua restitutio facienda ecclesiæ. Ergo  multo minus digniori prætermisso. Probatur consequentia, quia maius & præstantius  ius est quod habet ecclesia quam persona priuata.
  
 Septimò arguitur. OEconomus qui non  adducit meliores operarios in vineam domini, non tenetur restituere ipsis operarijs  nec domino: ergo à simili dispensator bonorum communium non tenetur restituere  nec communitati nec digniori.
  
 Tandem arguitur, quia sequeretur quod  si plures digniores præter mitterentur, teneretur distributor singulis conferre singula  beneficia: nam omnes æqualiter damnificati sunt, nec aliter videtur quomodo sit facienda restitutio.
  
 In hoc dubio est prima sententia communiter iuniorum, quam innuit Soto in lib. 4.  de Iustitia. q. 6. artic. 3. ad 6. vbi dicit, quod si  bona quæ distribuuntur minus digno sint  per se ordinata in bonum ciuium, vt ærarium publicum: tenetur restituere dignioribus. Si autem sint bona ordinata in commodum  reipublicæ, nihil tenetur restituere. Idem  sequitur Couar. super regula peccatum parte. 2. §. septimo. num. 6. Nauarro in suo Manuali cap. 17. à nu. 69. vsque ad 74. Cano super articulum secundum. quæstionis præcedentis. & Magister Peña in præsenti.
  
 Secunda sententia est Adria. in. 4. in materia de restitutione, quæstione de collatione beneficiorum, quod nulla est obligatio restituendi ipsis distributoribus iniquis.
  
 Tertia sententia antiquorum est, quod violatio iustitiæ distributiuæ obligat ad restitutionem. Ita Ricard. & Palud. in. 4. distin. 15.  Syluest. verb. restitutio. 3. §. 12. Caieta. supra  quæst. 62. art. 1. & 2. & in summa verb. acceptio personarum. & est expressa Diui Thomæ quæstione præcedenti. artic. 1. ad tertium.  & artic. 2. ad quartum.
  
 PRO cuius decisione sit prima conclusio. Distributor qui confert bona cuiscunque generis sint indignis, tenetur restituere reipublicæ omnia damna quæ patitur ex  tali distributione. Conclusio est communis  sententia Theologorum & Iuristarum. Probatur, quia iste est causa damni, ergo tenetur  illud restituere. Secundò, ex iustitia commutatiua tenetur dare ministros dignos reipublicæ, postquam designatus est tanquam dispensator bonorum reipublicæ: ergo tenetur restituere damnum quod intulit.
  
 Confirmatur, quia œconomus qui conducit operarios insufficientes in vineam domini, & similiter iudex conferens pupillo ineptum tutorem, tenetur restituere damna  vero domino illata: ergo à simili in distributore. Et hoc ipsum dicimus de indigno possessore, qui tenetur renuntiare beneficium &   resarcire damna, de quo quæst. præcedenti.
  
 Secunda conclusio. Violare iustitiam in  distribuendis bonis institutis propter bonum   ciuium, obligat etiam ad restitutionem. Verbi gratia, si quis ærarium quod distribuendum   erat pauperibus aut solum ciuibus huius oppidi distribuat diuitibus & alienis. Probatur, quia iste talis qui nullum habet dominium horum officiorum distribuit contra  voluntatem veri domini: ergo tenetur ista  bona restituere.
  
 Et confirmatur exemplo œconomi: qui  omnino contra voluntatem veri domini distribuit bona non sua. Præterea nam iste sua  culpa damnum intulit, ergo iure tenetur satisfacere super his. Hoc quod dixi de totali  distributione iniusta, dicendum est de illo  qui non seruat proportionem secundum legem: vt si verbi  gratia, lex præcipiat quod diuitibus  distribuantur decem, pauperibus vero viginti: distributor qui secus fecerit, tenetur    restituere omnem partem quam minus contulit: secus est quando prudentiæ  & dispensationi distributoris committitur.
  
 Tertia conclusio. Qui impositione onerum & tributorum violat iustitiam distributiuam, tenetur restituere non solum ciuibus qui magis grauantur: sed reipublicæ   aut principi, qui minus accepit. Probatur,  quia huiusmodi obligatio est ex iustitia non   distribuere propter indebitam causam. Ita  vt iniustè accipiat bona quæ appropriata  sunt ciuibus illis, exigens plusquam æquum  est. Insuper etiam iniquè retinet quæ iustè debebantur Regi & reipublicæ: ergo tenetur restituere.
  
 Quarta conclusio. Quando distributor  est stipendiatus, vt distribuat dignioribus  bona publica: tenetur restituere reipublicæ damna quæ sequuntur ex hoc quod non  habet digniorem ministrum. Probatur,  quia iste obligatus est ex iustitia commutatiua & ex pacto ad rectè expendenda officia publica: ergo si non conferat dignioribus vt exigit respublica & lex præcipit: tenetur restituere omnia damna illata.
  
 Ex quo sequitur, quod si respublica per  se ipsam immediatè distribueret ista officia dignis, prætermisso digniore non teneretur ad aliquam restitutionem respectu  communitatis: quia ipsa dominium habet  absolutum istorum officiorum. Et idem  probabiliter dicitur de Rege, quod videlicet distribuens dignis non teneatur restituere damna reipublicæ: quia respublica transtulit omnem suam autoritatem & imperium in Regem, quanuis dependenter, vt  supra diximus: & ideo satis probabiliter existimandum est, quod contulit hanc eandem autoritatem quam ipsa habebat, vt distribuens dignis non teneatur restituere damna communitati. Secus est in alijs distributoribus, qui non habent dominium officiorum.
  
 Quinta conclusio. Distributor qui non  est dominus beneficiorum aut officiorum  & bonorum communium, tenetur restituere bona dignioribus. Conclusio præter quam   quòd est D. Tho. vbi supra. Probatur, quia  bona ista quanuis consequenter, ordinantur  tamen in bonum  &  honorem  partium: quod specialiter de beneficijs ecclesiasticis colligitur  ex illo 1. ad Timo. 5. qui bene præsunt presbyteri duplici honore digni sunt: vbi per duplicem honorem iuxta communem sententiam, intelligitur honor dignitatis & commodum temporale, quod maxime patet  ex sequentibus ibidem, ergo distributor qui  abstulit à dignioribus quæ illis debentur tenetur eadem illis restituere. Confirmatur.  Quia qui impedit ius alterius quodcunque  fuerit, tenetur restituere vt patet quæstione  præcedenti, ergo multo magis qui distribuit tollendo ius à digniori. Confirmatur  etiam exemplo œconomi quod in hoc dubio mirè confert ad probandam nostram  sententiam. ¶ Item. Nam etiam si daremus  Magistro Soto quod beneficia sunt stipendia pro labore ministrorum, nihilominus  adhuc qui impedit ne dignior consequatur  tale stipendium, tenetur restituere illi: quemadmodum si quis impediret operarium ne  conduceretur à patrefamilias & ne sibi reportaret mercedem, teneretur restituere, ita  in proposito.
  
 Ad argumenta & ad primum respondetur, quòd restitutio solum respondet læsioni iustitiæ  commutatiuæ quæ annexa est iniquæ distributioni. Ita colligitur ex Diuo  Thoma   vbi supra, quo fit vt si detur casus in quo purè  lædatur iustitia distributiua: nulla est obligatio ad restitutionem. In distributionibus  vero, vbi distributores nullum habent dominium officiorum aut beneficiorum, semper  læditur iustitia commutatiua consequenter:  quia vel stipendiati sunt vel ministri designati ad designanda officia vel beneficia secundùm legem vel voluntatem superioris, quæ   præcipit vt dignior eligatur, aut vero quia  impedit ius dignioris. Ex quo sequitur, quod   materia iustitiæ distributiuæ, potest esse materia commutatiuæ: sicut etiam materia eleemosynæ, vt patet in œconomo faciente eleemosynam ex voluntate domini.
  
 Ad confirmationem respondetur, quòd  illa diffinitio est quid nominis, & explicanda est iuxta ea quæ  dicta sunt quæstione  præcedenti, art. 1. & 2. quod videlicet restituere non solum sit statuere aliquem in possessione rei quam antea detinebat: sed etiam  in possessione rei quam iustè debebat habere, &  à qua iniustè impeditur.
  
 Ad secundum argumentum respondetur, quòd violator iustitiæ legalis, non lædit iustitiam commutatiuam sicut distributor iniquus: insuper etiam habet verum dominium earum rerum quæ non sunt appropriata reipublicæ: non vero distributor  qui solum est dispensator alienæ voluntatis.  Et per hoc patet ad confirmationem.
  
 Ad tertium argumentum respondetur,  quòd digniore prætermisso non datur actio  in foro contentioso ad repetendum beneficium sibi ablatum iniustè, ne sint innumeræ   lites & iniquæ in republica. Verum tamen  in foro conscientiæ non solum datur actio  verum præcipitur, & est obligatio in iniquo  distributore ad restitutionem.
  
 Ad confirmationem respondetur, quòd  cum dignior non habet nec habuit ius in re,  sed tantum ius ad rem: consequenter censeretur simoniacus si offerret pecunias possidenti beneficium: quia per pretium temporale parat sibi viam ad obtinendum spirituale.
  
 Ad quartum patet iam ex dictis quæstio  ne præcedenti, qualiter dignus non teneatur renuntiare beneficium sibi de facto collatum: quia ipse non est agens morale sed  patiens, & potuit iustè præsentare suam dignitatem absque præiudicio tertij. Distributor autem est agens morale qui tenetur  iudicare inter dignum & digniorem, & proferre sententiam in fauorem dignioris: quare peccat iste contra vtranque iustitiam:  secus esset si dignus per vim & fraudem impediret digniorem, aut vero cognoscens  excessum & sciens quod certis medijs deberet impedire digniorem à consequutione illius beneficij: quia tunc tenetur restituere.
  
 Ad quintum respondetur, quòd sufficiet  vt distributor conferat beneficium simile  digniori, quanuis illud sit ex bonis publicis:  quia compensatio ista fit sine iniuria reipublicæ, imo in bonum ipsius, quia illi confertur dignior minister.
  
 Ad sextum respondetur negando antecedens, imo omnia officia & beneficia tendunt   consequenter in bonum ciuium, quanuis de  quibusdam non ita constet: quemadmodum     bonum totius compositi naturalis non potest non cedere in bonum partium.
  
 Ad confirmationem respondetur, quod  si sequantur damna ecclesiæ vt moraliter contingunt ex hoc quod non eligatur dignior,  est facienda restitutio damnorum ecclesiæ:  secus vero si nulla sequantur damna de facto.
  
 Ad septimum respondetur, quòd in tali  casu nihil tenetur restituere operarijs: quia  illi nullum habebant ius ad istam mercedem   indiuiduam, nisi forte dominus præciperet  vt specialiter isti operarij & non alij inducerentur in vineam suam: quia tunc illis facienda est restitutio saltim damni sequuti.
  
 Ad octauum respondetur, quòd sicut in  distributione vbi concurrebant illi plures  digniores, satis esset eligere aliquem illorum   quem maluisset distributor: ita etiam in restitutione facienda satis fuerit quod idem vel  simile beneficium conferatur alicui digniorum qui prætermissi sunt: & hoc iuxta voluntatem ipsius distributoris. Et hæc breuiter  ex parte dicta sufficiant pro hac materia.
  
  
  
  
  
   QVÆSTIO LXIIII.   De Homicidio.
  
 DE hac materia disputant Scholastici  in. 4. distin. 15. Alexan. Alen. in. 3. par.  quæst. 34. Durandus in. 1. Sent. distinct. 47.  quæst. 4. & in 3. Senten. dist. 37. quæst. 1. Magister Soto lib. 5. de iustitia & iure. Summistæ in verb. homicidium. & Iuristæ in titulis  de homicidio.
  
 POSTEA considerandum est  de vitijs oppositis commutatiuæ iustitiæ. Et primò considerandum est de peccatis, quæ committuntur circa inuoluntarias commutationes: secundo de peccatis quæ   committuntur circa commutationes voluntarias. Committuntur  autem peccata circa inuoluntarias  commutationes per hoc, quòd aliquod nocumentum proximo infertur contra eius voluntatem. Quod    quidem potest fieri dupliciter, scilicet facto & verbo. Facto quidem  cùm proximus læditur vel in persona propria, vel in persona coniuncta, vel in proprijs rebus. De his ergo per ordinem considerandum est.  Et primò de homicidio per quod  maximè nocetur proximo. ¶ Et circa hoc quæruntur octo.
  
 ARTICVLVS PRIMVS.   ¶  Vtrùm occidere quæcunque viuentia sit illicitum.
  

 AD Primum sic proceditur. {
           1. dist. 39. q. 2. ar. 2. corp. & 3. cont. cap.   112. fin.        
}   Videtur quod occidere quæcunque viuentia sit illicitum. Dicit enim Apostolus ad Roman. 13.  "Qui ordinationi Dei resistunt, ipsi sibi damnationem acquirunt." Sed per ordinationem diuinæ   prouidentiæ omnia viuentia conseruantur, secundùm illud Psalm.  146. "Qui producit in montibus fœnum, & dat iumentis escam ipsorum, ergo mortificare quæcunque  viuentia videtur esse illicitum."
  
 ¶ 2 Præterea. Homicidium est  peccatum ex eo, quòd homo priuatur vita. Sed vita communis est omnibus animalibus & plantis: ergo  eadem ratione videtur esse peccatum   occidere bruta animalia & plantas.
  
 ¶ 3 Præterea. In lege diuina non   determinatur specialis pœna nisi  pro peccato. Sed occidenti bouem  vel ouem alterius, statuitur pœna  determinata in lege diuina: vt patet Exod. 22. ergo occisio brutorum   animalium est peccatum.
  
 SED contra est, quod {
           Lib. 1. c. 20. declinando ad fin. tom. 5.        
} August.    dicit in 1. de Ciuit. Dei. Cùm audimus, Non occides, non accipimus  hoc dictum esse de fræneticis: quia  nullus eis est sensus, nec de irrationalibus animalibus: quia nulla nobis ratione sociantur. Restat ergo  vt intelligamus de homine quod  dictum est, Non occides.
  
 RESPONDEO dicendum,  quòd nullus peccat ex hoc, quòd  vtitur re aliqua ad hoc, ad quod est.  In rerum autem ordine imperfectiora sunt propter perfectiora: sicut  etiam in generationis via, natura  ab imperfectis ad perfecta procedit. Et inde est, quòd sicut in generatione hominis prius est viuum,  deinde animal, vltimò autem homo: ita etiam ea quæ  tantum viuunt,  vt plantæ, sunt communiter propter  animalia, omnia autem animalia  sunt propter hominem. Et ideo si  homo vtatur plantis ad vtilitatem  animalium, & animalibus ad vtilitatem hominum, non est illicitum,  vt etiam patet per †{
         Li. 1. c. 5. à med. & ca. 7. to. 5.        
}  Philosophum  in 1. Politicor. Inter alios autem vsus  maximè necessarius esse videtur, vt  animalia plantis vtantur in cibum,  & homines animalibus, quod sine  mortificatione eorum fieri non potest. Et ideo licitum est & plantas  mortificare in vsum animalium, &   animalia in vsus hominum ex ipsa  ordinatione diuina. Dicitur enim  Genes. 1. E"cce dedi vobis omnem  herbam & vniuersa ligna, vt sint  vobis in escam & cunctis animantibus terræ." Et Gen. 9. dicitur: "Omne quod mouetur & viuit, erit vobis in cibum."
  
  AD primum ergo dicendum, quod   ex ordinatione diuina conseruatur  vita animalium & plantarum, non  propter seipsa, sed propter hominem. Vnde, vt †{
         Li. 1. cap. 20. in fin. tom. 5.        
}  August dicit in 1.  de Ciuit. Dei. Iustissima ordinatione creatoris & vita & mors eorum,  nostris vsibus subditur.
  
 AD secundum dicendum, quòd  animalia bruta & plantæ non habent vitam rationalem, per quam  à seipsis agantur, sed semper aguntur quasi ab alio, naturali quodam  impulsu. Et hoc est signum, quòd  sunt naturaliter serua, & aliorum  vsibus accommodata.
  
 AD tertium dicendum, quòd  ille qui occidit bouem alterius, peccat quidem: non quia occidit bouem, sed quia damnificat hominem   in re sua. Vnde non continetur sub  peccato homicidij, sed sub peccato  furti vel rapinæ.

  

 SVMMA ARTICVLI.
  
 COnclusio est vnica. Licitum est plantas mortificare in vsum animalium &   ipsa animalia in vsum hominum.

  
 COMMENTARIVS.
  
 DVbitatur primò breuiter de veritate  conclusionis. Et arguitur primò contra illam. Præceptum Decalogi vniuersaliter positum est:  non occides, ergo nulla occisio est licita.
  
 Arguitur secundò ex D. August. super  Psal. 102. & refertur. 36. dist. c. qui venatoribus. vbi negat venationem licitam esse, ergo  saltem  non erit licitum occidere feras syluestres.
  
 Propter primum argumentum, Manichæi  negabant esse licitum interficere bruta, plantas euelere & mortificare. Et aiebant, statum   agricolarum peiorem esse quam vacantium   vsuris. In quo errore fuit August. per nouem   annos, vt ipse deplorat lib. 3. confess. cap. 3.   refert etiam D. Tho. in. 1. Sent. d. 39. q. 2. ar. 2.     suo tempore fuisse hæreticos, qui dicerent  peccatum esse, bruta occidere propter primum argumentum, scilicet, quia diuina prouidentia conseruat illa. Nihilominus conclusio  Diui  Thomæ certissima est non solum lumine naturali: sed etiam lumine fidei, vt patet  ex testimonijs citatis in fine articuli. Et confirmatur, quia Gen. 1. dictum est homini vt  dominaretur bestijs terræ  & piscibus maris  & volatilibus cæli: si autem non esset licitum  horum occidere aliquod non magis dominaretur  illis quam stellis cæli: ergo item in Psal. 8. dicitur, omnia subiecisti sub pedibus eius, qui  locus secundum literæ corticem intelligitur  de ipso Adamo. Sed hoc dominium nihil est  aliud quam facultas vtendi rebus istis in proprium vsum, qui non potest esse sine mortificatione viuentium. Ergo &c. Contra istum  errorem scripsit postea D. Aug. libr. 6. contra   Faustum Manichæum, & lib. 2. de moribus  Manichæorum, c. 15. & 14. in lib. de hæresibus ad Quod vult deum, hæres. 46. & libr. 1.  de ciuit. Dei. ca. 20.  ¶ Denique probatur conclusio ratione naturali præter illam quæ est  in articulo. quoniam venatio licita est iure naturæ, vt docet Arist. 1. Polit. c. 5. & D. Tho.  in. 1. par. q. 96. ar. 1. & lib. 2. de regimine principum. c. 6. ergo licitum est saltem occidere  feras & animalia syluestria. Et confirmatur.  Quia iure naturæ agricultura concessa est hominibus, vt patet ex consensu  omnium  nationum   vbi necesse est vt sæpe auferatur vita plantæ,  alioquin homo non poterat vitam propriam  substentare. ¶ Ad primum  argumentum respondetur ex Diuo  Augustino in vltimo loco citato,   quod illud præceptum  intelligendum est de hominis occisione, vt explicabitur art. 2. ¶ Ad  secundum respondetur, quod  Diuus  Augustus quando  damnat venationem, non damnat illam eo quod  feræ  occidantur: sed quia est otiosa vel pernitiosa vel periculosa ipsis hominibus. Quod  si venatores propriæ vitæ caueant, licita est  venatio ferarum quæ vulgo dicitur, monteria.   Imo etiam huiusmodi pugna cum bestijs feris si  fiat cum  sufficienti cautela, licita est & vtilis reipublicæ, verbi  gratia,  quando in plateis publicis equites pugnant cum tauro, hoc enim vtile est reipublicæ: vt nobiles animosiores euadant ad  defensionem reipublicæ. Cæterum  aduertendum est, quod ipsis clericis interdicitur huiusmodi venatio vel similis pugna cum bestijs propter decentiam sui status. De qua re videatur  c. episcopum. de clerico venatore. &. c. primum.  ne cler. vel monach. &. c. quorundam. 24. dist.   Verum est tamen vt docet Caiet. in verb. clericorum peccatum, & Syluest. in verb. venatio.   quod si absit temeritas &  contemptus status  ecclesiastici non erit peccatum mortale si clericus vadat aliquando ad venandum, quinimo  si hoc raro fiat & animi recreandi gratia, nullum videtur esse peccatum huiusmodi venatio.  Intelligimus autem semper in huiusmodi  exercitio quod nullum sit periculum vitæ, &   propterea in Concil. Trid. Sess. 24. de reformat. c. 12. præcipitur clericis vt abstineant ab  illicitis venationibus: vbi plane insinuatur  quod sint aliquæ venationes clericis licitæ.
  
 DVbitatur secundo circa eandem  conclusione; An esus carnium fuerit licitus, &   in vsu ante diluuium? ¶ Arguitur primo pro  parte negatiua. Quoniam  Genes. c. 1. concessit  Dominus hominibus in cibum plantas, nulla facta  mentione animalium, vt deseruirent in cibum   hominibus: at vero postea post diluuium  Gen. c. 9. dixit Dominus Noe, "omne quod mouetur & viuit erit vobis in cibum quasi olera virentia tradidi vobis omnia." Hinc sumitur argumentum. Igitur signum  certum videtur quod homines ante diluuium non vescebantur carnibus, sed oleribus & fructibus arborum: & propterea dixit Deus, quasi olera virentia dedi  vobis omnia: ac si diceret, sicut hactenus pasti estis huiusmodi: poteritis deinceps comedere carnes animalium. ¶ Arguitur secundò.  Non est verosimile quod si homines ante diluuium vescerentur carnibus, comederent eas  crudas more ferarum: sed cum  Dominus Gen. 9. tradidit eis potestatem vescendi carnibus, præcipit  modum comedendi, scilicet, excepto quod  carnem   cum sanguine non comedetis: ergo ante diluuium  non  comedebant carnes, alias scirent profecto quomodo essent comedendæ. ¶ Arguitur tertio ex testimonio D. Tho. 1. 2. q. 102.  ar. 6. ad 2. vbi ait, quod post diluuium introductus videtur esus carnium. Et ad Rom. 14. lect.  1. dicit, quòd esus carnium primo concessus fuit  Noe post diluuium. ¶ Denique arguitur. Nam   Dominus  antediluuium  constituit  hominem in quadam   vitæ simplicitate: sed carnes comedere, videtur   pertinere potius ad curiositatem  & vitæ delitias, vesci autem plantis & fructibus terræ pertinet ad vitæ  simplicitatem, ergo ante diluuium   non fuit esus carnium. ¶ De hoc dubio sunt  variæ opiniones. Quidam negant licitum  fuisse carnes comedere ante diluuium. Ita tenet Abul. Gen. 1. q. 36. & Gen. 9. q. 1. vbi citat in suam sententiam  Boetium in lib. 2. de consolatione, metro. 5. Hanc sequitur Lyran. super vtrunque locum Genes. Alij vero aiunt  fuisse quidem licitum ante diluuium carnes  comedere: quia nulla lege prohibebatur,  sed non erat in vsu. Alij dicunt, fuisse licitum   & in vsu. Hanc sequitur Magist. Victoria in  relectione de temperantia. hanc tenet Magist. Soto lib. 5. de iustit. quæst. 1. art. 1.
  
 PRO decisione veritatis sit prima conclusio. Procul dubio licitus fuit esus carnium   ante diluuium. Hæc videtur esse D. Tho.  1. 2. q. 103. ar. 1. ad 4. vbi ait, quòd distinctio  animalium mundorum  &  immundorum fuit  ante legem scriptam, quantum ad sacrificiorum oblationem, non tamen quantum ad  esum, siquidem animalium esus nulla lege  erat prohibitus. ¶ Deinde probatur ratione.  Quoniam ratio artic. D. Tho. probat, quod  licitum est homini iure naturæ carnes comedere: sed ante diluuium nulla fuit lex quæ   prohiberet esum carnium, ergo licitum erit.  Probatur minor. Quia nullibi reperitur tale præceptum positiuum: eo vel maxime  quod status legis naturæ contentus erat naturalibus præceptis, excepto quod semper  fuerunt præcepta fidei, spei, charitatis: hæc  enim præcepta non excluduntur à Theologis cum dicunt, quòd in statu legis naturæ   tantum erant præcepta naturalia. Et ratio est.  Quoniam præcepta virtutum Theologicarum  sunt intrinseca homini in ordine ad finem  supernaturalem: vnde quodammodo dici possunt  connaturalia respectu finis supernaturalis.
  
 Secunda conclusio. De facto ante diluuium fuit esus carnium. Probatur. Quoniam  ante diluuium erant sacerdotes offerentes sacrificia, immolantes agnos & alia animalia,  vt patet ex hostia quam obtulit Abel ex primogenitis ouium: sed sacrificium Deo gratum   debet offerri ex illis rebus quæ apud homines in pretio aliquo habentur: at vero si carnes animalium nullius pretij erant apud homines, non esset Deo sacrificium gratum, ergo licitus erat huius esus carnium. Et confirmatur. Quoniam apud omnes nationes fuit  receptum, vt aliqua pars sacrificij cederet in  vsum sacerdotum: at vero si sacerdotes non  comedebant carnes, nullius vsus erat apud  illos sacrificium mactati animalis, ergo. Confirmatur secundò. Quoniam pluris æstimabatur & magis gratum erat Deo sacrificium de  pinguioribus animalibus, quam de macilentis, vt patet in hostia quam obtulit Abel: at  vero si non erant maioris vtilitatis apud homines agnus pinguis quam macilentus, nulla  esset ratio quare esset magis gratum pingue  quàm macilentum sacrificium Deo: ergo.  ¶ Denique. Post peccatum concupiscentia  erat inordinata: igitur non est credendum  quod homines compescerent appetitum comedendi carnes, esset enim maxima abstinentia in ipso vulgo: quinimo est maxime  credibile quod propter nimiam comestionem carnium fuerunt ante diluuium homines valde luxuriosi. Propter quod dicitur in  Scriptura, quod omnis caro corruperat viam   suam super terram, & propterea venit diluuium super terram.
  
 Tertia conclusio. In statu innocentiæ ante  peccatum, valde probabile est quod homines  non vescerentur carnibus. Ita tenet Magister  Soto  vbi supra. Et ratio est. Quia tunc nulla esset necessitas comedendi carnes, & homines fuissent tunc vsque adeo recti, vt non comederent  quidquam absque necessitate: eo vel maxime  quod fructus terræ essent optimi & maxime  delectabiles ad vescendum. Sed in oppositum  potest esse obiectio, quod ante peccatum dictum est homini: dominamini piscibus maris  volatilibus cæli, &c. At vero si homines in  illo statu non erant comesturi animalia, non  possent exercere huiusmodi dominium, ergo.  Respondetur nihilominus ad hanc obiectionem, quod dominium illud decebat hominem,  non quidem quia oporteret illud exercere circa omnia animalia quantum ad comestionem, non enim comesturus erat serpentes:  sed dominium illud exerceri poterat quantum ad aliquem vsum aliquorum animalium. Etenim si homines perseuerassent in  illo statu naturæ integræ oporteret equitare ad iter longum faciendum: quamuis enim  homines non erant morituri tamen non    haberent corpora gloriosa donec fierent beati, quin potius ipsa corpora erant passibilia  quanuis non paterentur incommoditates aliquas propter certum regimen prudentiæ  &   conditionem illius status. Si enim homo se  ad ignem applicaret combureretur, sed tamen prouidentia illius status tanta futura  erat, vt nunquam homo offenderet ad lapidem   pedem suum. Respondetur secundò. Quod  fortassis illud plenum dominium quod datum   est homini dum esset in natura integra: respiciebat etiam futurum statum naturæ lapsæ.
  
 His non obstantibus sit vltima conclusio.  Non caret probabilitate, quod si homines  perseuerarent in statu naturæ integræ aliquotiens carnes comederent, & quanuis non   erant necessariæ ad vitæ  sustentationem: poterat tamen esse vtilis illa comestio & prudenter fieri, tum ad perfectionem potentiæ gustus humani & phantasiæ per quam acquireretur scientia experimentalis rerum gustabilium: tum etiam vt laudaretur creator in  operibus suis, noua quadam ratione experientiæ delectationis sensibilium, quæ acciperetur secundùm leges prudentiæ.
  
 AD argumenta in oppositum facile est  respondere. Ad primum respondetur,  quòd ante diluuium fuit quidem potestas  homini concessa vt carnibus vesceretur: sed  tamen post diluuium iam erat necessitas, &   idcirco declarata est Gen. 9. Est autem duplex hæc necessitas: tum quia terra non erat  iam tam frugifera ad gignenda ea quæ de  terra nascuntur: tum etiam quia homines post  diluuium iam erant debilioris naturæ  quam   antea, & idcirco cœpit tunc frequentior vsus  carnium: ac propterea etiam creditur quod  ex tunc vsus vini cœpit.
  
 Ad secundum respondetur fuisse decens  vt quando declarabatur hominibus necessitas vescendi carnibus: simul explicaretur modus naturalis &  conueniens homini comedendi carnes, scilicet vt comederentur assæ, vel  coctæ, vel frixæ  & non crudæ more ferarum:  sicut fortassis comedebant multi homines  ante diluuium. ¶ Ad testimonia Diui  Thomæ   respondetur ad primum. Quod loquutus est  sub dubio. Deinde respondetur, quòd cum  inquit introductum esse morem illum, loquitur de introductione ex declaratione positiua ipsius Dei manifestantis necessitatem comedendi carnes deinceps: non quia antea non   comedissent illas, aut non esset licitunt iure naturæ comedere. Similiter dicimus, quod in  secundo testimonio Diui  Thomæ concessum idem   valet quod declaratum: non quia antea fuisset  illicitum. Ad Boetium vero dicimus, quòd  fortassis fuit illius sententiæ.
  
 Ad vltimam vero rationem respondetur,  quod est topicum argumentum & quasi rhetoricum, & solum probat quod ante diluuium   non declarauerat dominus institutione positiua licitum esse comedere carnes.



  
 ARTICVLVS II.   ¶  Vtrùm sit licitum occidere peccatores.
  

 AD Secundum sic proceditur.{
         Inf. quæst. 108. ar. 1. & 3. Et 1. 2. q. 100. ar. 9. ad 3. Et 3. cont. c. 140. Et Rom. 12. lect. 3. cor. 4. fin.        
} Videtur, quod non sit  licitum occidere homines  peccatores. Dominus enim Matth.  13. in parabola prohibuit extirpare  zizaniam, qui sunt filij nequam, vt ibidem dicitur: Sed omne quod est prohibitum à Deo, est peccatum. Ergo  occidere peccatorem, est peccatum.
  
 ¶ 2 Præterea. Iustitia humana conformatur iustitiæ diuinæ. Sed secundum  diuinam  iustitiam peccatores ad  pœnitentiam reseruantur: secundum   illud Ezech. 18.  "Nolo mortem peccatoris, sed vt conuertatur, & viuat."   Ergo videtur omnino esse iniustum,  quòd peccatores occidantur.
  
 ¶ 3 Præterea. Illud quod est secundum se malum, nullo bono fine  fieri licet: vt patet per †{
         Cap. 7. parum ante medium, to. 4.        
}  August. in  lib. contra mendacium, & per †{
         Li. 2. Eth. ca. 6. parum ante finem, tom. 4.        
}  Philosophum in 2. Ethic. Sed occidere  hominem, secundum se malum est:  quia ad omnes homines tenentur  charitatem habere. Amicos autem  volumus viuere & esse: vt dicitur    in 9.  †{
           Libr. 9. c. 4. to. 5.        
}  Ethic. Ergo nullo modo licet hominem peccatorem occidere.
  
 SED  contra est quod dicitur Exodi. 22.  "Maleficos non patieris viuere." Et in Psal. 100.  "In matutino interficiebam omnes peccatores terræ."
  
 RESPONDEO dicendum,  quòd sicut †{
         Art. præc.        
} dictum est, licitum est  occidere animalia bruta, inquantum ordinantur naturaliter ad hominum vsum, sicut imperfectur ordinatur ad perfectum. Omnis autem pars ordinatur ad totum, vt imperfectum ad perfectum. Et ideo  omnis pars naturaliter est propter  totum. Et propter hoc videmus, quod   si saluti totius corporis humani expediat præcisio alicuius membri,  puta cùm est putridum vel corruptiuum aliorum membrorum, laudabiliter & salubriter abscinditur.  Quælibet autem persona singularis comparatur ad totam communitatem sicut pars ad totum: & ideo  si aliquis homo sit periculosus communitati & corruptiuus ipsius propter aliquod peccatum, laudabiliter & salubriter occiditur, vt bonum commune conseruetur. Modicum enim fermentum totam massam corrumpit, vt dicitur 1. ad Corinthios. 5.
  
 AD primum ergo dicendum, quod   Dominus abstinendum mandauit  ab eradicatione zizaniorum, vt tritico parceretur, id est, bonis. Quod  quidem fit, quando non possunt  occidi mali, quin simul occidantur  & boni, vel quia latent inter bonos, vel quia habent multos sequaces: ita quòd sine bonorum periculo interfici non possunt, vt August.  †{
         Li. 3. c. 2. à med. tomo. 7.        
}   dicit contra Parmenianum. Vnde  Dominus docet magis esse sinendum malos viuere, & vltionem reseruandam vsque ad extremum iudicium, quàm quòd boni simul occidantur. Quando verò ex occisione malorum non imminet periculum bonis, sed magis tutela & salus,  tunc licitè possunt mali occidi.
  
 AD secundum dicendum, quòd  Deus secundùm ordinem suæ sapientiæ quandoque statim peccatores occidit ad liberationem bonorum, quandoque autem eis pœnitendi tempus concedit, secundum   quod ipse nouit suis electis expedire. Et hoc etiam humana iustitia imitatur proposse. Illos enim qui sunt  perniciosi in alios, occidit: eos verò, qui peccant, alijs grauiter non nocentes, ad pœnitentiam reseruat.
  
 AD tertium dicendum, quòd  homo peccando, ab ordine rationis recedit. Et ideo decidit à dignitate humana: prout scilicet homo  est naturaliter liber & propter seipsum existens: & incidit quodammodo in seruitutem bestiarum: vt  scilicet de ipso ordinetur, secundum   quod est vtile alijs, secundùm illud  Psalm. 48.  "Homo cùm in honore  esset, non intellexit": comparatus est  iumentis insipientibus, & similis factus est illis. Et Prouerb. 11. dicitur:  "Qui stultus est, seruiet sapienti." Et  ideo quanuis hominem in sua dignitate manentem occidere sit secundùm se malum, tamen hominem   peccatorem occidere, potest esse  bonum, sicut occidere bestiam. Peior enim est malus homo quàm bestia, & plus nocet, vt Philosophus  dicit in 1. Polit.  †{
         Li. 7. Eth. c. 6. in fin. tom. 5.        
}  &  in 7. Ethic.
  
 ¶ Conclusio est affirmatiua.

  
 COMMENTARIVS.
  
 DVbitatur primò in hoc articulo de veritate huius conclusionis & de bonitate rationis illius? ¶ Arguitur primò contra  rationem conclusionis, Sequitur ex illa, quod  sit licitum occidere innocentem quando expedierit ad bonum communitatis. Probatur sequela. Quia sicut ipsa manus est pars  corporis, ita innocens est pars ipsius reipublicæ, ergo sicut licitum est abscindere manum, quia ordinatur ad bonum totius: ita  etiam licitum erit occidere innocentem,  quia ordinatur ad bonum ipsius reipublicæ.
  
 ¶ Confirmatur. Quia propter salutem totius corporis licitum est abscindere manum,  non solum infirmam sed etiam si sit sana: ergo similiter etiam si homo sit innocens, licitum erit illum occidere si talis occisio cedit  in salutem reipublicæ.
  
 Arguitur secundò  & confirmatur. Sequitur ex eadem ratione, quod licitum erit occidere hominem infectum peste ne alios  inficiat, quia est pars communitatis.
  
 Arguitur tertiò contra ipsam conclusionem. Præceptum Decalogi, "Non occides",  intelligitur, de occisione hominis, nisi excipiamus inde tantum illos quos Deus, vel data lege vel expressa reuelatione iusserit interfici: sed plurimi sunt quos non attingit ista  exceptio: ergo non erit licitum illos occidere. Maior est expressa doctrina Augustini  lib. 1. de Ciuit. c. 20. & 21. Minor etiam patet.
  
 Arguitur quartò. Si aliquam moderationem debemus ponere illi præcepto, Non   occides, erit altera de duabus. Prima quidem   quod intelligatur de homine innocente. Sed  contra hoc est, quod isto modo non liceret  occidere innocentem probatum tamen nocentem. Tum etiam quia occidens priuata  autoritate nocentem, peccat contra præceptum istud: imo & ipse iudex peccat contra  hoc præceptum, si prætermisso ordine iuris  occidit peccatorem. Altera moderatio solet  esse, scilicet, Non occides autoritate priuata,    sed hæc etiam moderatio refellitur, quia neque ipsi reipublicæ licitum est autoritate  publica interficere innocentem.
  
 In hoc dubio sunt variæ sententiæ in modo explicandi quintum illud præceptum,  Non occides. Scotus enim in 4. dist. 15. q. 3.   asserit, vsque adeo vniuersaliter intelligendum esse præceptum, vt non liceat magistratibus publicis interficere reos, quantumlibet sint nociui reipublicæ: nisi tatum illos  quos Deus speciali reuelatione, vel lege iusserit interfici. Vnde colligit licitum esse interficere nocturnos fures: quia hoc Deus  præcepit in lege veteri: diurnos autem non  licet interficere. Colligit etiam adulteras non   esse licitum interficere: quia quanuis olim  iusserit dominus in lege, adulteras lapidare:  tamen Ioan. 8. cap. abrogauit Christus Dominus legem illam, cum liberauit adulteram   cui dixit, "nemo te condemnauit, neque ego  te condemnabo". Alij modi dicendi insinuati sunt in 4. argum. quos etiam refert Durandus in 4. dist. 47. q. 4. & ille sequitur secundam illam moderationem. Diuus  Thomas etiam  annumerat alios modos dicendi in opusc.  4. in explicatione quinti præcepti.
  
 PRO decisione veritatis sit prima conclusio. Sententia Scoti est temeraria &   erronea in fide. Probatur. Quia secundùm  fidem catholicam, potestas publica habet facultatem occidendi &  mutilandi, etiam si sit  respublica gentilium, quibus nulla data est  lex diuina neque vlla facta reuelatio de occisione peccatorum, ergo. Hec sententia Scoti  erronea est. Probo antecedens, quoniam ad  Rom. 13. loquens Apostolus de magistratibus publicis sui temporis inquit, "Vis non timere potestatem, bonum fac. Si autem non  feceris, time: non enim sine causa gladium  portat." Ac si diceret, potestatem habet mutilandi & occidendi gladio. ¶ Secundo probatur. Secundùm fidem licitum est hæreticos  occidere & igne cremare, vt satis ostenditur  supra. q. 11. art. 3. & 4. de pœnis hæreticorum:  at vero Deus non tulit aliquam legem de  comburendis hæreticis neque specialem reuelationem fecit: ergo male dicit Scotus requiri aliquam  reuelationem vel vt lege sit præcepta huiusmodi occisio. Tertiò sequeretur  ex opposita sententia, quod modo in lege    noua nullum prorsus malefactorem licitum esset occidere. Probatur sequela: quia  iam cessauerunt omnino legalia quantum  ad iudicialia & cæremonialia præcepta, &   in lege noua nulla data est lex positiua de  occidendis huiusmodi malefactoribus: ergo nullum licitum est occidere. Præterea  ratio quam Diuus Thomas facit in articulo procedit ex lumine naturali: ergo lex ista  naturalis nulla lege positiua abroganda est,  cum ipse Deus sit autor naturæ.
  
 Ex quo sequitur, quod si secundum Scotum iure naturæ non esset licitum occidere malefactores quantumlibet Reipublicæ   nociuos: quod Deus lege sua positiua non  perfecerit, sed potius debilitaret legem naturalem.
  
 Quartò probatur, ex vsu communi omnium nationum: semper enim lumine naturali ducti legislatores, speciales leges tulerunt de plectendis capitali pœna aliquibus malefactoribus, quod etiam patet ex sententia Philosophorum, qualis etiam fuit Lycurgus & Solon & alij senatores. Et denique  summi Pontifices sæpe puniunt malefactores pœna capitis, & in Concilio Constantiensi iussu concilij, est combustus Hieronymus de Parga hæreticus. Sunt etiam plurima testimonia Sanctorum, testimonia &   pontificum, quæ habentur apud Gratianum.  23. quæstione. 4. & in titulis, de homicidio  in toto iure Canonico & ciuili, specialiter in  l. capitalium. ff. de pœnis.
  
 Secunda conclusio. Optima explicatio  quinti præcepti est, quod intelligatur non  occides hominem iniustè. Declaratur ista  conclusio. Pro quo notandum est, quod hominis occisio & homicidium differunt inter se ex vsu loquendi Philosophorum &   Theologorum: quod hominis occisio quamuis sit de genere male sonantium & habeat  speciem mali: tamen non ita intrinsecè malum est, vt non possit honestari aliqua circunstantia. Verbi gratia, si sit malefactor nociuus reipublicæ  & occidatur autoritate rei  publicæ. At vero homicidium, est actio intrinsecè mala quæ nullo modo potest honestari, & ita dixit Diuus Thomas 1. 2. quæstione 100. articulo. 8. ad tertium. quod id  quod prohibetur illo præcepto non occides, habet rationem indebiti quod nos dicimus iniusti. Et ita docet Diuus Augustinus  libro. 1. de libero arbitrio. capit. 4. vnde  scholastici acceperunt prædictam distinctionem. Probatur modo conclusio. Primo, quia quintum præceptum est præceptum naturale: sed ius naturale solum prohibet ea quæ sunt contra rationem: ergo  materia siue obiectum illius præcepti includit intrinsecè rationem indebiti contra  rationem naturalem, & propterea non fuit  necessarium, quod in ipso præcepto exprimeretur non occides indebite, constabat enim quod talis intelligentia includebatur in  illis verbis non occides. Quemadmodum  Philosophi in diffinitionibus rerum non multiplicant verba, sed contenti sunt genere &   differentia: postea vero explicantes diffinitionem, ostendunt quomodo multa alia includebantur in illa: ita etiam debent esse leges breues & compendiosæ, postea vero  explicantur à viris Iurisperitis.
  
 Sed obijcit Durandus vbi supra. Quia pari ratione diceremus esse prohibitum ire in  campum scilicet indebite. Respondetur tamen, non esse eandem rationem: & differentia  est, quod ire in campum si referatur ad mores hominum, est aliquid in differens secundum se & absolutè consideratum, at vero  occisio hominis voluntaria secundum se &   absolutè considerata, est de genere malorum, vnde oportet quod excusetur aliqua  circunstantia, scilicet quia homo est perniciosus & nociuus communitati & occiditur ab habente autoritatem: vnde sufficit quod in ipso præcepto absolutè dicatur  non occides.
  
 Ad argumenta in oppositum respondetur. Ad primum nego sequelam. Neque enim est eadem ratio de manu & de homine innocente, sed differentia maxima est,  quia manus naturaliter non est propter se  ipsam sed propter totum: at vero homo ex  natura sua est aliquod totum immediatè ordinabile ad finem beatitudinis: si autem habet rationem partis, hoc est secundum conuersationem & communem conuictum politicum, quapropter quandiu homo non  defuit in communi hac conuersatione & politica: non potest respublica illum directè     vita priuare, etiam si ex morte illius sequatur salus totius reipublicæ. Et hinc est quod  quanuis manum sanam & integram possimus præscindere pro salute corporis, non  tamen occidere innocentem pro salute reipublicæ. Et per hoc patet ad confirmationem & ad secundum argumentum. Dicimus enim, quod nulla ratione infirmum  peste infectum, potest respublica occidere  ne inficiat alios: eo quod non incurrit aliquam culpam propter infirmitatem: ipse  tamen tenetur se ipsum ab alijs separare  quantum poterit ex charitate & ex iustitia,  quod si non fecerit poterit respublica illum occidere in pœnam peccati: imo quiuis alius titulo defensionis, poterit illum occidere si certus est moraliter, quod peste inficietur ab illo.
  
 Ad tertium argumentum respondetur,  quod Diuus Augustinus sæpe vocat leges  Dei, quibus licitum est reos nocentes occidere, non quia oporteat quod sint leges diuinæ positiuæ: sed sufficit aliquando  lex ipsa naturalis, aliquando vero superadditur lex humana quæ deriuatur ex lege  naturali tanquam illi consonans & conueniens. Et ita dicit Diuus Augustinus ibidem, quod personam gerentes publicæ potestatis secundum eius leges, hoc est iustissimæ rationis imperium sceleratos morte puniunt, non faciunt contra præceptum, non  occides. Verum est tamen quod Diuus Augustinus aliquando non est multum solicitus de proprietate vocabuli, & appellat exceptiones illius præcepti quæ proprius dicerentur explicationes.
  
 Ad quartum argumentum respondetur,  non esse legitimas illas explicationes nisi quatenus reducuntur ad nostram secundam conclusionem. Cæterum ad rationes Scoti respondetur, quod legalia iam omnino cessauerunt, nunc autem in lege gratiæ quantum  ad hoc quod est occidere vel non occidere hominem, lege naturali gubernamur  vel lege humana positiua: neque illud quòd  dominus dixit Ioannis. 8. Non fuit abrogatio legis veteris, quæ adulteras præcipiebat  lapidare neque prohibitio ne de cætero occideretur: solum fuit manifestatio mansuetudinis Christi.


  
  ARTICVLVS III.   ¶  Vtrùm occidere hominem peccatorem liceat priuatæ personæ.
  

 AD Tertium sic proceditur.{
         Infra. quaestio. 65. art. 1. cor. & ad 2. Et 4. d. 37. q. 2. artic. 1.        
} Videtur quòd occidere hominem peccatorem liceat priuatæ personæ. In lege enim  diuina nihil illicitum mandatur. Sed  Exodi 32. præcepit Moyses, "Occidat vnusquisque fratrem suum &   amicum, & proximum suum, pro  peccato vituli conflatilis." Ergo etiam priuatis personis licet peccatorem occidere.
  
 ¶ 2 Præterea. Homo propter peccatum comparatur bestijs, vt dictum †{
         Arti. præced. art. 3.        
} est. Sed occidere bestiam  syluestrem maximè nocentem, cuilibet priuatæ personæ licet. Ergo &   pari ratione occidere hominem peccatorem.
  
 ¶ 3 Prætetea. Laudabile est, quod   homo etiam si sit priuata persona,  operetur quod est vtile bono communi: Sed occisio malefactorum  est vtilis bono communi, vt dictum   †{
         Art. præcedenti.        
} est. Ergo laudabile est si etiam priuatæ personæ malefactores occidant.
  
 SED contra est, quod August.  dicit in primo  †{
         Lib. 1. ca. 26. in medio: & ca. 21. in fine tom. 5.        
} de ciuit. Dei, Qui  sine aliqua publica administratione maleficum occiderit, velut homicida iudicabitur: & tanto amplius, quanto sibi potestatem à Deo  non concessam vsurpare non timuit.
  
 RESPONDEO dicendum,  quòd sicut dictum †{
         Art. præcedenti.        
} est, occidere  malefactorem licitum est, inquantum ordinatur ad salutem totius  communitatis. Et ideo ad illum solum pertinet, cui committitur cura communitatis conseruandæ. Sicut ad medicum pertinet præcidere membrum putridum, quando  ei commissa fuerit cura salutis totius corporis. Cura autem communis boni commissa est principibus  habentibus publicam autoritatem.  Et ideo eis solum licet malefactores occidere, non autem priuatis  personis.
  
 AD primum ergo dicendum, quod   ille aliquid facit, cuius autoritate  fit, vt patet per Diony. †{
         Ex cap. 3.        
} 12. cap. cælestis hierar. Et ideo vt August.  †{
         Lib. 1. cap. 21. circa prin. to. 5.        
} dicit in 1. de ciuit. Dei, non ipse occidit qui ministerium debet iubenti,  sed sicut adminiculum gladius est  vtenti. Vnde illi qui occiderunt proximos & amicos ex mandato Domini: non hoc fecisse ipsi videntur:  sed potiùs ille, cuius autoritate fecerunt. Sicut & miles interficit hostem autoritate principis, & minister latronem autoritate iudicis.
  
 AD secundum dicendum, quòd  bestia naturaliter est distincta ab homine. Vnde super hoc non requiritur aliquod iudicium, an sit occidenda, si sit syluestris: si verò sit domestica, requireretur iudicium non   propter ipsam, sed propter damnum   domini. Sed homo peccator non est  naturaliter distinctus ab hominibus iustis. Et ideo indiget iudicio  publico, vt discernatur an sit occidendus propter salutem communem.
  
 AD tertium dicendum, quòd facere aliquid ad vtilitatem communem quod nulli nocet, hoc est licitum cuilibet priuatæ personæ: sed    si sit cum nocumento alterius, hoc  non debet fieri nisi secundum iudicium eius ad quem pertinet æstimare quid sit subtrahendum partibus  pro salute totius.

  

 SVMMA ARTICVLI.
  
 COnclusio est, solum licet malefactores occidere, habenti publicam autoritatem.

  
 COMMENTARIVS.
  
 DVbitatur primo. Circa conclusionem   Diui Thomæ, & arguitur contra illam. Iudicum cap. 3. Laudatur Aioth. quod  occiderit Eglon. Similiter in historijs gentium laudatur Brutus qui interfecto tyranno Romam liberauit.
  
 Secundò arguitur, quia lex diuina Numer. 35. concessit facultatem propinquis  interfecti, vt occiderent homicidam vbicunque inuenirent absque tribunali & iudicio  publico.
  
 Pro solutione huius dubij notandum est,  quod dupliciter potest esse aliquis tyrannus.  Vno modo in dominatu absque iure dominij qui per vim & arma occupat rempublicam: alio modo est aliquis tyrannus in ipso  regimine, quatenus tyrannicè gubernat cum   aliàs sit legitimus princeps: nihilominus  omnia iura &  commoda reipublicæ refert ad  suam  vtilitatem sicut facit Turca in regno suo.
  
 Sit igitur prima conclusio. Cuicunque priuatæ personæ licitum est interficere tyrannum primi generis, non autem secundi generis. Probatur prima pars. Respublica gerit bellum perpetuum cum tali tyranno: ergo quilibet ciuis tanquam miles ipsius reipublicæ poterit huiusmodi tyrannum interficere.
  
 Quod si quis dicat, non esse actuale bellum neque semper exercentur bellica arma, ergo non quilibet ciuis miles est vt illum interficiat in bello iusto. Respondetur,  quod tyrannus actualiter opprimit rempublicam, vnde quælibet pars reipublicæ quandiu non discedit tyrannus: potest illum interficere. Vnde dico quod non solum vt miles & minister reipublicæ, sed etiam vt persona priuata potest in tali casu interficere tyrannum, si & ipse opprimitur cum alijs: quia  tunc titulo propriæ defensionis potest interficere inuasorem: præsertim quando talis occisio non nocet reipublicæ neque vsurpat  autoritatem reipublicæ, quin potius prodest  reipublicæ  & adimplet eius voluntatem. Imo  etiam adijcimus, quod quilibet alius etiam  si non esset pars illius reipublicæ  neque opprimeretur à tyranno, licitè potest titulo defensionis innocentium, interficere tyrannum primi generis: quapropter merito laudantur illi viri in locis citatis in argumento, quia occiderunt tyrannos qui bellum gerebant iniquum contra rempublicam. Secunda vero  pars conclusionis probatur ex Concil. Constantiensi sess. 15. Vbi refertur tanquam error contra fidem, quod sit licitum priuatæ   personæ interficere tyrannum secundi generis. Item probatur ratione: quoniam ille  tyrannus habet legitimum ius ad regnum:  ergo non potest expoliari tali iure antequam   eius causa publica autoritate discernatur &   iudicetur.
  
 Sed quæret aliquis, quid nam erit licitum  reipublicæ agere quando tyrannicè opprimitur à legitimo rege? Respondetur, quod  respublica potest & debet recurrere ad superiorem principem, verbi  gratia, ad Pontificem vel  imperatorem, vt corrigant & detineant talem principem tyrannicè gubernantem: at  vero si hoc remedium non fuerit possibile  vel non fuerit efficax, vel fuerit periculum  in mora: potestas est in illa republica ad iudicandum de illo principe. Quod si ille admonitus noluerit corrigi, potest illum à regno eijcere & occidere si opus fuerit. Ratio  huius est euidens: quia iure naturæ rex ordinatur ad bonum communitatis & non è   contra, eo vel maximè quod respublica Regi contulit autoritatem ad bonam gubernationem ipsius reipublicæ: ergo in casu quo  Rex tyrannicè gubernet, potestas erit in republica ad deponendum Principem, vel etiam ad occidendum pro defensione ipsius  reipublicæ. Hoc quod diximus intelligendum est, per se & absolutè loquendo consideratis conditionibus reipublicæ  & regis.  Nihilominus sæpe accident circunstantiæ   propter quas minus malum erit sustinere tyrannicam gubernationem, quam amouere    Principem cum maiore calamitate reipublicæ, vt si verbi  gratia, ex remotione Principis sequatur diuisio in ipsa republica & bella ciuilia, & præsertim si sequatur detrimentum  Christianæ religioni. De hac re vide plura  apud D. Tho. opusc. 20. de regimine principum libr. 1. cap. 6. Et obseruandum est viro  prudenti, quod vt in plurimum ex remotione Principis consequuntur maxima damna in ipsa republica: quapropter in re dubia  semper fauendum est regi, potius quam communitati.
  
 Solet autem disputari hoc in loco, an sit  licitum priuatæ personæ occidere aliquem,  propterea quod sibi imponit falsum crimen,  vel imponere intendit, ex quo sequetur occisio ipsius innocentis vel infamia? & vtrum  possit homo præuenire inimicum qui habet certum propositum inuadendi ipsum?  Sed hæc omnia commodius examinabuntur articulo. 7.
  
 Ad tertium argumentum dicemus dubio sequenti.
  
 DVbitatur secundò. An possit Rex facere copiam siue per legem siue per specialem commissionem priuatis ciuibus, vt  interficiant quosdam delinquentes in quibusdam speciebus criminum?
  
 Primò arguitur pro parte affirmatiua.  Quilibet ciuis potest licitè prospicere bono  communi vel alicuius innocentis. Ergo vbi  constiterit quod interficiendo aliquem malefactorem, impediuntur aliqua damna &   nocumenta multa reipublicæ: poterit Rex  committere priuatis personis, vt interficiant  huiusmodi, siue per legem latam in communi siue per sententiam in particulari.
  
 Secundò arguitur. Licitum est humanis  legislatoribus imitari leges diuinas positiuas  quæ olim datæ sunt: sed dominus id concesserat olim, Numero 35. Faciens copiam  propinquis interfecti, vt vbi inuenirent homicidam possent illum occidere. ergo & modo licitum erit nostris principibus similem  legem condere.
  
 Tertiò arguitur. Ex lege celebri Graccus  C. ad legem Iuliam. vbi conceditur marito  vt possit interficere vxorem cum adultero  deprehensos in adulterio, ergo absque tribunali & iudicio licitum est priuatæ personæ     aliquem malefactorem interficere, sola legis autoritate. ¶ Denique sæpe contingit in  republica etiam Christiana, quod magistratus vel Principes siue per sententiam latam  in particulari siue per legem, committant cuilibet priuatæ personæ vt interficiat aliquem  malefactorem: sic enim conceditur facultas  omnibus Christianis vt possint assassinos interficere, vt bene colligit Syluest. in verbo,  Assassinos, ex cap. pro humani. de homicidio, in. 6.  & videtur esse certa intelligentia illius capituli: nam in fine illius appellantur  assassini diffidati: diffidatus autem ille dicitur qui secundum publicam concessionem  potest à quouis interfici.
  
 PRO decisione huius dubij sit vnica conclusio. Per se loquendo, non erit iusta  lex quæ vniuersaliter fecerit copiam priuatis personis, vt malefactorem quem viderint  aut nouerint deliquisse in certo genere criminis occidant illum ante latam sententiam  à iudice circa factum. Probatur primo. Quia  vsus est omnium nationum bene institutarum, neminem condemnare nisi vocatum  ad iudicium & auditum de excusatione sui  criminis, ergo iniqua est lex. Probatur. Antecedens, ex eo quod dixit Nicodemus Ioan.  7. Lex nostra non iudicat quenquam, nisi  prius audierit ab eo. Et Actor. 25. cap. dixit,  Faustus iudex à Romanis constitutus, non  est consuetudo Romanis aliquem damnare nisi prius is qui accusatus fuerit præsentes  habeat testes & locum defendendi accipiat.
  
 Confirmatur. Ipsa enim natura nos docet quæ (sicut ait Arist. in. 2. de anima.) dedit  nobis sensum quendam communem perceptiuum obiectorum particularium sensuum,  vt de illis possit discernere: ergo similiter iudex necesse est vt rectè iudicet, quod intelligat rationem quam de se ipso reus potest  reddere.
  
 Confirmatur secundo. Quoniam sententia iudicis publica debet procedere ex scientia publica, vt docet D. Tho. quæst. 66. art.  2. ergo necesse est, vt iudex si rectè debet iudicare, habeat notitiam publicam vtriusque  partis circa ipsum factum. Præterea per huiusmodi licentiam datam perturbaretur pax  reipublicæ, eo quod homines nequam &   siccarij passim occasionem acciperent alios    occidendi, excusantes se ipsos eo quod dicerent eos deprehendisse in tali delicto.
  
 Diximus autem in conclusione per se &   absolutè loquendo, hoc est attenta conditione iustitiæ vindicatiuæ quæ competit reipublicæ, alijs vero tanquam ministris illius. Cæterum alio titulo distincto à iustitia vindicatiua, videlicet titulo defensionis, possunt euenire casus in quibus non solum respublica possit facere legem in communi, vt quilibet occidat hominem criminosum: sed etiam quilibet particularis absque tali lege &   commissione reipublicæ, possit imo aliquando debeat occidere aliquem criminosum.  Exemplum est, si quis paratus sit incendere  ciuitatem vel etiam occidere innocentem aut  principem, neque aliâs possit esse recursus ad  rempublicam: tunc quilibet potest huiusmodi criminosos occidere.
  
 Secunda conclusio. Si malefactor publicè fuerit vocatus ad iudicium neque voluerit comparere: tunc iudex lata sententia contra illum secundum allegata & probata, licitè poterit aliquando committere cuilibet priuatæ personæ occisionem illius. Ratio huius est, quoniam aliquando sic expedit omnino bono communi, verbi  gratia, Si aliquis sit celebris latro expolians transeuntes per viam, neque facile possit comprehendi: tunc licitum  erit iudici lata sententia cuilibet committere occisionem illius. Hac etiam via excusari  possunt aliquæ occisiones, si fiant iussu principis, aliquorum qui committunt aliqua crimina læsæ maiestatis: quorum criminum manifestatio in iudicio denigraret maiestatem   Regiam: tunc enim licitum est cognita euidenter malitia criminis vt Rex faciat talem  criminosum occultè occidere. Nihilominus huiusmodi interfectiones ex tali commissione debent rarissimè fieri & propter  aliquod magnum bonum communitatis aut  principis. Ratio est, quia ex huiusmodi occisionibus multa inconuenientia possunt sequi  quorum vnum est in republica Christiana,  quod ille malefactor absque pœnitentia morietur & cum animi amaritudine & affectu  vindictæ. De hac re infra redibit sermo copiosius. quæst. 67. de iudicijs. art. 2. videatur  etiam lex. 1. & 2. C. quando liceat sine sententia iudicis se vindicare.
  
   Ad argumenta in oppositum respondetur ad primum, quod titulo meræ defensionis reipublicæ vel innocentis, nemo peccat  occidendo aggressorem: sed necesse est quod  defensio sit cum moderamine inculpatæ tutelæ: quapropter requiritur quod in huiusmodi casibus sit certum periculum reipublicæ vel innocentis, & quod aliundè   non sequantur maiora damna ipsi communitati.
  
 Ad secundum argumentum respondetur negando consequentiam: quia dominus fecit illam legem tanquam dominus  vitæ  & mortis, vnde alij Reges non possunt similem legem ferre: quia non sunt  domini vitæ  & mortis. Respondetur secundo, quod illa lex fuit tantum permissiua in foro exteriori. Respondetur tertio  & melius, quod lex illa intelligebatur post  latam sententiam à iudice circa ipsum factum: tunc enim lex committebat propinquis occisionem interfectoris: & in hoc mitior erat lex erga homicidam, quia propinqui poterant parcere. Hanc intelligentiam  insinuat Glossa interlinearis & Lyranus in  eodem loco Numer. 35.
  
 Ad tertium argumentum respondetur, quod   lex illa Gracus, est permissiua & iusto dolori mariti compatiens non punit illum in foro exteriori: & hæc est communis sententia  Iurisperitorum & Theologorum.
  
 Ex quo sequitur, quod ipse adulter & adultera possunt se defendendo si opus fuerit occidere maritum? Probatur, quia ipse  maritus peccat contra iustitiam intendens  illos occidere ibidem. At vero post latam  sententiam à iudice contra adulteram & adulterum, adhuc aliqui Iurisperiti dicunt esse  legem permissiuam, vt maritus occidat vtrunque in foro publico. Ratio illorum est:  quia relinquitur arbitrio mariti vt occidat  eos vel parcat esi. At vero Theologi omnes & peritiores Iurisperitorum aiunt, licitum esse, quod tunc maritus occidat vtrunque tanquam minister reipublicæ  & sententiæ iudicis exequutor. Et probatur hæc  sententia. Primo quia ipsi iudices tradunt  adulteros ligatos in loco publico, quod  profecto non est tantum permittere sed cooperari ad occisionem: ergo maritus, vt minister iudicis & exequutor sententiæ occidit illos.
  
 Confirmatur, quoniam aliàs iudices peccarent impedientes adulteros ne se defendant ab iniquè occidentibus: siquidem ius  haberent illi defendendi vitam ab illo, sicut  habebant ante sententiam quando deprehensi  sunt in adulterio.
  
 Deinde probatur: quia si tantum esset  per missio legis quod maritus posset illos occidere, sequitur quod cuilibet esset licitum  illos defendere. Probatut sequela, quia quilibet potest defendere patientes contra iustitiam: consequens est falsum, quia tunc iudices iustè punirent talem defensorem, quin  potius ipsi defenderent maritum, imo &  assistunt in loco vindictæ autoritatiue: ergo ipsi  principaliter occidunt adulteros quando maritus occidit.
  
 Neque tamen valet respondere, quod iudices non ferunt sententiam capitis simpliciter, sed tradunt illos marito vt occidat si  voluerit. Etenim nihilominus directè iudices tradunt adulteros certo periculo mortis, ac proinde non excusarentur à peccato homicidij, si lex tantum esset permissiua: excederent enim conditiones permissionis. Sed ratio opposita conuincit,  quod non est tam rigurosa sententia, sicut  esset si iudex decerneret adulteros esse occidendos.
  
 Ad quartum respondetur, quod nos non  negamus, quin aliquando possit esse licitum vt respublica committat priuatis personis, vt occidant aliquem vel aliquos malefactores: sed dicimus quod semper fieri  debet post latam sententiam, vel per legem præsupposita euidentia facti: & propterea iustificatur lex illa de assassinis, quia  illi sunt quædam hominum iniqua societas, parata ad occidendum Christianos. At  vero qui nam propriè dicantur assassini &   receptores illorum, qui excommunicati  sunt ipso iure: explicant Caietanus, & Syluester in verbo, assassinus. Habemus itaque,  quod facti publici notorietas solet valere  loco sententiæ.
  
 Vnde contingit vt iudex licitè possit aliquando malefactorem coram se & in publico peccantem statim occidere, Verbi    gratia. Si quis ministrum iustitiæ in foro publico vel in tribunali occiderit, statim licitum erit illum suspendere. Sicut etiam contingit  in bello, quod dux militem publicè  à disciplina militari deuiantem statim interficit.  Sic etiam licitum erit, si verum est quod aiunt,  quòd in actuali congressu belli singuli milites habent facultatem occidendi socium antecedentem: quando ille se inclinauerit vel  in latus verterit vt fugiat ictum iaculi, licita  erit huiusmodi occisio quoniam fit publica autoritate. Et ratio huius rigoris est, propter commune bonum exercitus: oportet enim vt acies ordinatissimè pugnent ad  victoriam consequendam. Cæterum de insidijs quæ licitè fiunt in bello & solent per priuatas personas fieri & procedere vsque ad  occisionem contrariorum vel ducis exercitus contrarij: non est præsentis loci ad vnguem diffinire, sed magis hoc pertinet ad  materiam de bello. Nihilominus breuiter  dicimus, quod illæ insidiæ erunt licitæ in  bello quæ non destruunt leges, quæ iure  gentium admittuntur: quapropter quia iure gentium receptissimum est, quod legati vtriusque exercitus recipiantur pacificè,  non erit licitum, quod princeps per legatum suum insidias paret alteri Principi, aut  etiam duci exercitus intendens illos occidere sub titulo pacis. Hoc enim omnes gentes vniuersaliter damnant, quoniam daretur occasio, quod ipsismet legatis pararentur insidiæ ac proinde destrueretur id, quod  iure gentium receptissimum est tanquam  necessarium ad hoc quod legatorum ministerio cessent bellorum incommoda quæ   maxima sunt.
  
 Dicimus secundo, quod quando is qui mittitur insidiari aut ipse vadit non fungitur officio legati, sed solum suo periculo occultè   vel per verba æquiuoca insidias parat Duci  vel Principi qui gerit bellum iniquum, vel  fuit traditor vel dolo aut fraude iniuriam fecit alteri reipublicæ: tunc licitum erit per insidias illum occidere. Huius rei exempla habemus in Sacris literis plurima. Etenim Iudith fœmina insignis per insidias sanctas interfecit Holofernem & Iahel fœmina vt habetur Iudicum 4. Occidit Sisaram per huiusmodi insidias. Et Aod, occidit Eglon    Regem Moab per huiusmodi insidias. Et  quanuis ipse Aod missus fuerit tanquam legatus filiorum Israel per quem miserunt  munera regi Eglon vt habetur Iudicum. 3.  Nihilominus excusari poterit à peccato non   solum, quia id fecit spiritu Domini vt ibidem narratur, scilicet quod Dominus suscitauit filijs Israel saluatorem nomine Aod:  sed etiam quia postquam ille impleuit officium legati & iam abierat, postea reuersus  est, vt persona particularis & dixit ad Regem, verbum secretum habeo ad te ò Rex,  tunc autem ipse Rex misit foras famulos &   mansit solus cum illo, quod quidem imprudenter fecit quanuis permittente domino,  ac propterea ipse Aod non infamauit officium legati. Hinc est quod nostris etiam  temporibus merito laudantur fortes milites, qui simulatè ingrediuntur castra inimicorum cum periculo vitæ, vt occidant principes aut duces illorum, qui iniqua bella gerunt, qualis fuit ille qui occidit Principem  de Orange nostris temporibus, in quo tamen principe specialis erat ratio, vt quomodolibet occideretur: quoniam erat rebellis  Hispaniarum Regi Philippo Secundo, cuius subditus erat, & idcirco tanquam reus  læsæ maiestatis potuit ab ipso Hispaniarum  Principe taliter occidi. Et quanuis ipse Rex  in particulari non præceperit militi, vt occideret talem Principem, tamen quia rex ipse  misso iam exercitu pugnabat contra vassallum suum reum læsæ maiestatis: consequenter eo ipso visus est talem facultatem singulis militibus fecisse, vt quomodolibet occideretur cuius signum est approbatio facti.



  
 ARTICVLVS IIII.   ¶  Vtrùm occidere malefactores liceat clericis.
  

 AD Quartum sic procedi{
         Infra. quaestio. 70. art. 1. ad 1. Et 4. d. 25. q. 1. art. 2. q. 2.        
}tur. Videtur, quòd occidere malefactores, liceat clericis. Clerici enim præcipuè debent implere quod Apostolus dicit, primæ Corinthiorum. 4.     "Imitatores mei estote", sicut & ego  Christi. Per quod nobis indicitur,  vt Deum  & sanctos eius imitemur.  Sed ipse Deus, quem colimus, occidit malefactores: secundùm illud Psalm. 135.  "Qui percussit Ægyptum cum primogenitis eorum."   Moyses etiam à Leuitis fecit interfici viginti tria millia hominum,  propter adorationem vituli: vt habetur Exodi. 32. Et Phinees sacerdos interfecit Israelitem cum Madianitide coeuntem, vt habetur  Numerorum 25. Samuel etiam interfecit Agag Regem Amalec, &   Elias sacerdotes Baal, & Matathias  eum qui ad sacrificandum accesserat: & in nouo Testamento Petrus  Ananiam & Sapphiram. Ergo videtur, quòd etiam clericis liceat occidere malefactores.
  
 ¶ 2 Præterea. Potestas spiritualis est maior, quàm temporalis &   Deo coniunctior. Sed potestas temporalis licitè malefactores occidit  tanquam Dei minister, vt dicitur  Romanorum. 13. ergo multò magis clerici, qui sunt Dei ministri, spiritualem potestatem habentes, licitè possunt malefactores occidere.
  
 ¶ 3 Præterea. Quicunque licitè   suscipit aliquod officium, licitè potest ea quæ ad officium illud pertinent, exercere. Sed officium principis terræ est malefactores occidere, vt dictum †{
         Art. præc.        
} est: ergo clerici qui  sunt terrarum principes, licitè possunt occidere malefactores.
  
 SED contra est, quod dicitur 1.  ad Timoth. 3.  "Oportet episcopum    sine crimine esse, non vinolentum,  non percussorem."
  
 RESPONDEO dicendum,  quòd non licet clericis occidere, duplici ratione. Primò quidem, quia  sunt electi ad altaris ministerium,  in quo repræsentatur passio Christi occisi: qui cùm percuteretur, non   repercutiebat, vt dicitur 1. Petri. 2.   Et ideo non competit, vt clerici sint  percussores, aut occisores. Debent  enim ministri suum dominum  imitari, secundùm illud Eccles. 10.   Secundùm iudicem populi, sic &   ministri eius. Alia ratio est, quia clericis committitur ministerium nouæ legis, in qua non determinatur  pœna occisionis vel mutilationis  corporalis. Et ideo vt sint idonei  ministri noui testamenti, debent à   talibus abstinere.
  
 AD primum ergo dicendum,  quòd Deus vniuersaliter in omnibus operatur quę recta sunt, in vnoquoque tamen secundùm eius congruentiam. Et ideo vnusquisque  debet Deum imitari in hoc, quod  sibi specialiter congruit. Vnde licet  Deus corporaliter etiam malefactores occidat, non tamen oportet quod   omnes in hoc eum imitentur. Petrus autem non propria autoritate  vel manu Ananiam & Sapphiram  interfecit, sed magis diuinam sententiam de eorum morte promulgauit. Sacerdotes autem vel Leuitæ veteris Testamenti erant ministri veteris legis, secundùm quam  pœnæ corporales infligebantur. Et  ideo etiam eis occidere propria manu congruebat.
  
   AD secundum dicendum, quòd  ministerium clericorum est in melioribus ordinatum, quàm sint corporales occisiones, scilicet, in his  quæ pertinent ad spiritualem salutem. Et ideo non congruit eis, quòd  minoribus se ingerant.
  
 AD tertium dicendum, quòd  prælati ecclesiarum accipiunt officium principum terræ: non vt ipsi  iudicium sanguinis exerceant per  seipsos, sed quòd eorum autoritate  per alios exerceatur.

  

 SVMMA ARTICVLI.
  
 COnclusio est negatiua. Cuius ratio est  duplex. Tum quia clerici deputati  sunt ministri ad altare Christi: & idcirco debent repræsentare mansuetudinem Christi. Tum etiam quia sunt ministri nouæ legis, in qua nulla fit mentio pœnæ mortis.

  
 COMMENTARIVS.
  
 DVbitatur circa conclusionem. Quo  iure habeatur quòd clericis non liceat occidere malefactores? Ad hoc respondetur & sit prima conclusio. Non habetur  iure naturæ quòd ministri deputati ad sacrificia & cultum Dei non possint occidere malefactores. Probatur conclusio. Quia  nullam habet dissonantiam cum iure naturali, quòd sacerdos exerceat officium iustitiæ vindicatiuæ tam necessarium ad populi  tranquillitatem. Et confirmatur. Quia sacerdotes veteris legis & Leuitæ exercebant  huiusmodi ministerium, & omnes illi quos  refert D. Thom. in primo argumento, ergo  non est contra ius naturæ.
  
 Secunda conclusio. Non est introducta  diuino iure positiuo huiusmodi prohibitio. Primò, quia non inuenitur in Scriptura  locus vnde tale præceptum inueniatur, neque est Ecclesiastica traditio, imo vero multi Pontifices quando sibi videtur expedire  ferunt sententiam sanguinis etiam in clericos Cardinales, neque aliquis scandalizatur  de hac re qui sit vir pius & doctus, ergo in    summo Pontifice est huiusmodi potestas,  ac proinde poterit causam committere inferioribus clericis, ergo non est contra ius  diuinum quòd clerici occidant malefactores. Et denique communis sententia Theologorum est, quòd in lege noua non continetur aliquod diuinum præceptum positiuum præter illa quæ obligant ad receptionem sacramentorum (semper autem præsupponimus quòd præceptum fidei, spei,  & charitatis intrinsecum est respectu hominis ordinati ad finem supernaturalem)  sed tale præceptum quòd clerici non occidant malefactores non continetur in aliquo  prædictorum neque colligitur ex illo, ergo  non est de iure diuino.
  
 Sed contra hanc conclusionem est duplex obiectio. Prima ex illo 1. ad Timotheum. 3.  "Oportet episcopum irreprehensibilem esse, non vinolentum, non percussorem sed modestum." Neque valet respondere, quòd Paulus ibi prohibeat iniquam percussionem, non autem illam quæ autoritate publica exercetur. Nam si hæc est intelligentia illius loci, videtur quòd Diuus Thomas ineptè adduceret illud testimonium  ad probandam conclusionem articuli, quæ   loquitur de occisione quæ fit publica autoritate, nam ea quæ fit priuata autoritate neque clericis neque non clericis licita est.
  
 Altera obiectio est ab exemplo Christi &   eius doctrina qui nunquam vsus fuit huiusmodi potestate, neque docuit vt ministri  sui occiderent malefactores, sed potius vt  omnem mansuetudinem præ se ferrent.
  
 Ad primam obiectionem respondetur  primò, quòd non omnia præcepta quæ ab  Apostolis suis temporibus sunt tradita ad  bonam gubernationem ecclesiasticam censenda sunt de iure diuino: etenim præcipiebant quædam tanquam ordinarij prælati  ecclesiæ, ac proinde consequentia facta non  valet. Secundò respondetur, quòd in illo loco non fit expressa mentio nisi de episcopo,  ergo nihil concluditur de alijs clericis. Tertiò respondetur, quòd Diuus Thomas in argumento, Sed contra, non semper necessario concludit neque testimonium sacræ Scripturæ in literali sensu adducit, sed secundùm quandam congruentiam interdum arguit    in oppositum tale testimonium est illud  1. ad Timotheum. 3. in quo Apostolus ex  professo voluit aduertere signanter mansuetudinem & modestiam episcopi, vnde conuenienter ad hanc mansuetudinem  perficiendam prohibuit ecclesia ipsis clericis malefactores occidere etiam publica autoritate vt plenius repræsentarent Christi  mansuetudinem.
  
 Ad secundam obiectionem negatur consequentia. Eadem enim ratione probares  non esse licitum clericis habere dominium  temporale, & iurisdictionem temporalem,  siquidem Christus non habuit vel non est  vsus huiusmodi potestate iurisdictionis.
  
 Tertia conclusio. De iure positiuo & in  ecclesia antiquissimo habetur huiusmodi  statutum tanquam maxime conforme cum  iure diuino Euangelico. Ex canonibus Apostol. patet hæc conclusio canone. 8. Qui approbati sunt in sexta synodo generali Constantinop. & sunt approbati in cap. episcopum. dist. 45. & in cap. sententiam. ne clerici vel monachi. & in tit. de clerico percussore. Rationes vero Diui Thomæ probant secundam partem conclusionis, & idcirco sine vrgenti necessitate non debet dispensari  in huiusmodi statuto.
  
 Notandum est quod ista prohibitio ex  communi sententia doctorum extenditur  ad clericos etiam in minoribus constitutos,  &  quidem de acolytho habetur expressè in  cap. fina. de clerico percusso. Cæterum de  clericis prima tonsura initiatis aliqui oppositum opinatur: mihi tamen verosimilius  videtur quod illa prohibitio extendatur etiam   ad illos, nam quanuis prima tonsura secundum opinionem probabiliorem non sit ordo: tamen constituit hominem in statu clericali & facit capacem ad beneficia ecclesiastica, & ille gaudet priuilegio clericali  quod habetur in capit. si quis suadente diabolo. de sententia excommunicationis, ergo ille debet vitare ea quæ non decent statum clericalem, verum est tamen quod  non est censendus mortaliter peccare clericus primæ tonsuræ qui vltro vellet suscipere officium iudicis in causa sanguinis aut  testis vel tabellionis, &c. quanuis postea  priuaretur priuilegijs ecclesiasticis, & maneret irregularis ad vlterius procedendum  in clericatu, at vero sacris ordinibus initiatus peccaret mortaliter, si absque dispensatione Pontificis se intromitteret in causa  sanguinis.
  
 DVbitatur secundo circa solutionem  ad tertium argumentum. Vtrùm prælati ecclesiæ qui habent temporalem iurisdictionem possint concedere facultatem  iudicibus à se assignatis ad iudicandum in  causa sanguinis? Et ratio dubitandi est, quia  Diuus Thomas dicit expressè, quòd prælati  ecclesiarum accipiunt officia principum  terræ: non vt ipsi per seipsos iudicium sanguinis exerceant, sed quod eorum autoritate per alios exerceatur, videtur autem  quòd sit magis indecens occidere autoritatiuè quam ministerialiter, quia qui occidit autoritatiuè principalior causa est. Ex  alia autem parte videtur inconueniens quòd  prælati ecclesiæ non possint occidere autoritatiuè, etenim essent perniciosi domini temporales si non possent in populum pace seruare  occidendo malefactores. Caietanus in hoc  articulo breuiter aduertit quòd coniunctio  dominij temporalis cum spirituali non  æquam  reddit vtriusque conditionem vt possit prælatus tanquam prælatus omnia illius officij, & tanquam dominus omnia illius dominij facere. Patet enim quòd non potest  episcopus qui est dominus temporalis, exercere officium sanguinis, bellare, &c. quæ   tamen posset si esset tantum dominus temporalis, quin potius dominium temporale modificatur à dominio spirituali, ita vt  quæcunque dedecent prælatum, dedeceant  illum dominum qui est prælatus, & hoc  quidem merito, quia nobilius debet ad se  trahere ignobilius, & ex hac radice habetur  quod non licet huiusmodi prælatis & dominis temporalibus simul vacare venationibus & alijs prohibitis clericis & prælatis, sicut eis non sunt licita quæ diximus bellare, &c. Eadem enim est ratio quo ad esse  licitum vel illicitum, quanuis non sit eadem pœna. Hæc Caietanus. Sed ex ista doctrina non habemus solutionem propositi dubij.
  
 PRO decisione igitur sit prima conclusio. Quanuis prohibitum sit clericis proferre sententiam in causa sanguinis, & multo magis alia exercitia ministerialia, non tamen prohibetur eis concedere autoritatem  iudici delegato, vt iudicet huiusmodi causas. Hanc tenet gloss. expressè in. c. clericis.  & in cap. sententiam. ne clerici vel monachi. Verum est tamen quod aliqui Theologi vt excusent episcopos ne sint causa præcipua sententiæ iudicis delegati, aiunt quod  quando episcopus designat iudicem ad causas sanguinis dumtaxat exercet nudum ministerium creandi illum iudicem, non autem  confert illi autoritatem occidendi, quin potius illa autoritas confertur iudici vel à republica vel à principe seculari qui primitus  creauit illud officium prætoris ex quo accepit episcopus iurisdictionem illam temporalem ad nominandam personam iudicis,  & afferunt exemplum quemadmodum solemus dicere supra quæst. 1. art. 10. quod cum   Cardinales eligunt Summum Pontificem:  non conferunt illi autoritatem Pontificiam  sed solummodo eligunt & nominant personam cui Christus tribuit Pontificiam autoritatem. Ita dicunt, quod episcopus nominat  personam iudicis ad causas sanguinis, respublica vero tribuit illi autoritatem occidendi  malefactores. Sed profecto hæc sententia  scrupulosior est quam oporteat, & quidem  D. Tho. in solutione ad tertium oppositum  dicit; ait enim expressè, quod prælatorum  autoritate, per alios exercetur iudicium sanguinis, & sic etiam aduertit glossa supra cap.  clericis. vbi ait, episcopus & quicunque clericus habens autoritatem & potestatem secularem, potest ex iuris concessione absque  aliqua dispensatione committere vices suas  alicui iudici, vt in causa sanguinis sententiam   ferat, ratio autem quare hæc autoritas non  dedeceat episcopum ea est: quia per huiusmodi commissionem in vniuersali non amittitur mansuetudo ecclesiastica, sed solum per  exercitium in particulari circa occisionem  malefactoris, vnde etiam & prædicatores  possunt exhortari prætores vt exerceant officium suum secundùm leges iustas & puniant malefactores, nec propterea amittunt mansuetudinem ecclesiasticam: multo autem minus confessarij amittunt mansuetudinem ecclesiasticam si prętorem pœnitentem admoneant in foro conscientiæ   vt in particulari exerceat iustum officium  etiam in causa sanguinis. Et ratio est manifesta. Quia ille homo loco Dei præcipit in  foro conscientiæ ita fieri in particulari.
  
 Vnde ad argumentum primo loco factum respondetur, quod non est indecens  occidere malefactores autoritatiue, sicut est  indecens occidere ministerialiter, maxime  quando autoritas residet in principe vel prælato qui nihil particulare exercet circa occisionem singularem huius hominis, sed est  vt causa vniuersalis & remota. Indecentia autem illa consistit in prolatione sententiæ, in  accusatione, in testificatione contra reum  particularem, & in ipso exercitio occidendi  physicè, at vero quod hæc fiant autoritate  prælati ecclesiastici non est indecens: quia  quamuis sit causa principalior est tamen vniuersalior, sicut & ipse legislator qui tulit leges iustas de occidendis malefactoribus non amisit mansuetudinem ecclesiasticam, neque  est irregularis, etiam si autoritate legis plurimi malefactores occidantur.
  
 Denique cum ista prohibitio sit ecclesiastica ne clerici occidant malefactores,  non amplius extendenda est quam ex ipso  iure & approbata consuetudine colligitur.  Ex quo sequitur nullam irregularitatis notam incurrere Inquisitores quando hæreticos relaxant brachio seculari: quanuis sint  certi quod ex huiusmodi relaxatione sequetur mors illorum, debent tamen seruare formam ab ipso iure præscriptam in capi. nouimus. de verborum significatione, videlicet, vt rogent sæculares iudices, vt benigne se gerant cum hæreticis sibi relaxatis.  Cæterum de irregularitatis censura quæ ex  homicidio voluntario vel casuali incurritur  dicemus late artic. 8.



  
 ARTICVLVS V.   ¶  Vtrùm liceat alicui occidere seipsum.
  

 AD Quintum sic procedi{
         Sup. q. 59. artic. 3. ad   2. & infra quæst. 124. ar. 2.   ad 2. Et 3. q. 47. art. 6. ad 3. Et 4. d. 49. q. 5. ar. 3. q. 2. ad 6. Et Hebr. 11. le. 7. co. 1.        
}tur. Videtur, quòd alicui  liceat seipsum occidere.  Homicidium enim est peccatum,    inquantum iustitiæ contrariatur. Sed  nullus potest sibiipsi iniustitiam facere: vt probatur in 5. †{
           Li. 5. c. vlt. & ca. 6. ad finem, tom. 5.        
} Ethic. ergo  nullus peccat occidendo seipsum.
  
 ¶ 2 Præterea. Occidere malefactores licet habenti publicam potestatem. Sed quandoque ille, qui habet publicam potestatem, est malefactor, ergo licet ei occidere seipsum.
  
 ¶ 3 Præterea. Licitum est, quòd  aliquis spontaneè minus periculum  subeat, vt maius periculum vitet:  sicut licitum est, quòd aliquis etiam   sibiipsi amputet membrum putridum, vt totum corpus saluetur. Sed  quandoque aliquis per occisionem  sui ipsius vitat maius malum, scilicet miseram vitam, vel turpitudinem alicuius peccati: ergo alicui  occidere seipsum.
  
 ¶ 4 Præterea. Samson seipsum  interfecit: vt habetur Iudicum 16.  qui tamen connumeratur inter sanctos: vt patet Hebr. 11. ergo licitum  est alicui occidere seipsum.
  
 ¶ 5 Præterea. 2. Mach. 14. dicitur, quòd Razias quidam seipsum  interfecit, eligens nobiliter mori  potius, quàm subditus fieri peccatoribus: & contra natales suos iniurijs agi. Sed nihil quod nobiliter fit  & fortiter, est illicitum, ergo occidere seipsum non est illicitum.
  
 SED contra est, quod August.  dicit in 1. †{
         Li. 1. cap. 20. in fin. tom. 5.        
} de Ciuitate Dei. Restat  vt de homine intelligamus illud  quod dictum est: Non occides: nec  alterum, ergo nec te. Neque enim  aliud quàm hominem occidit qui  seipsum occidit.
  
 RESPONDEO dicendum,    seipsum occidere, est omnino illicitum, triplici ratione. Primò  quidem,  quia naturaliter quælibet res seipsam amat, & ad hoc pertinet, quòd  quælibet res naturaliter conseruat  se in esse, & corrumpentibus resistit quantum potest. Et ideo quòd  aliquis seipsum occidat, est contra  inclinationem naturalem &  contra   charitatem, qua quilibet debet seipsum diligere. Et ideo sui ipsius  occisio semper est peccatum mortale, vtpote contra naturalem legem, & contra charitatem existens.  Secundò, quia quælibet pars id quod  est, est totius. Quilibet autem homo est pars communitatis: & ita id  quod est, est communitatis. Vnde  in hoc quòd seipsum interficit, iniuriam communitati facit, vt patet  per Philosophum in †{
         Lib. 5. ca. vlt. to. 5.        
} 5. Ethicor.  Tertiò, quia vita est quoddam donum diuinitus homini attributum,  & eius potestati subiectum, qui occidit & viuere facit. Et ideo qui seipsum vita priuat, in Deum peccat:  sicut qui alienum seruum interficit,  peccat in dominum, cuius est seruus: & sicut peccat ille, qui vsurpat  sibi iudicium de re sibi non commissa. Ad solum enim Deum pertinet iudicium mortis & vitæ, secundùm illud Deuter. 32.  "Ego occidam,  & ego viuere faciam."
  
 AD primum ergo dicendum, quod   homicidium est peccatum non solum, quia contrariatur iustitiæ, sed  etiam quia contrariatur charitati,  quam habere debet aliquis ad seipsum. Et ex hac parte occisio suiipsius est peccatum per comparationem ad seipsum. Per comparationem autem ad communitatem  &   ad Deum habet rationem peccati  etiam per oppositionem ad iustitiam.
  
 AD secundum dicendum, quòd  ille qui habet publicam potestatem,  potest licitè malefactorem occidere per hoc, quòd potest de ipso iudicare. Nullus autem est iudex suiipsius. Vnde non licet habenti publicam potestatem, seipsum occidere propter quodcunque peccatum:   licet tamen ei se committere iudicio aliorum.
  
 AD tertium dicendum, quòd  homo constituitur dominus suiipsius per liberum arbitrium. Et ideo  licitè potest homo de seipso disponere quantum ad ea, quę pertinent  ad hanc vitam, quæ hominis libero arbitrio regitur, non tamen quantum ad ea quæ non subiacent suo  arbitrio. Sed transitus de hac vita  ad aliam feliciorem non subiacet  libero arbitrio hominis, sed potestati diuinæ. Et ideo non licet homini seipsum interficere, vt ad feliciorem transeat vitam. Similiter  etiam nec vt quaslibet miserias pręsentis vitæ euadat, quia vltimum  malorum huius vitæ  & maximè terribile, est mors, vt patet per Philosophum in 3. Ethic. †{
         Li. 3. c. 6. tom. 5.        
} Et ideo inferre  sibi mortem ad alias huius vitæ miserias euadendas, est maius malum  assumere ad minoris mali vitationem. Similiter etiam non licet seipsum  interficere propter aliquod peccatum commissum. Tum quia in hoc  sibi maximè nocet, quod sibi adimit  necessarium pœnitentiæ tempus.    Tum etiam, quia malefactorem occidere non licet, nisi per iudicium publicæ potestatis. Similiter etiam non   licet mulieri seipsam occidere, ne  ab alio corrumpatur: quia non debet in se committere crimen maximum, quod est suiipsius occisio, vt  vitet minus crimen alienum. Non  enim est crimen mulieris per violentiam violatæ, si consensus non  adsit: quia non inquinatur corpus  nisi de consensu mentis, vt Lucia.  dixit. Constat autem minus esse peccatum fornicationem vel adulterium, quàm homicidium, & præcipuè suiipsius, quod est grauissimum,  quia sibiipsi nocet cui maximam dilectionem debet. Est etiam periculosissimum: quia non restat tempus,  vt per pœnitentiam expietur. Similiter etiam nulli licet seipsum occidere ob timorem, ne consentiat in  peccatum: quia non sunt facienda  mala, vt veniant bona, vel vt vitentur mala, præsertim minora & minus certa. Incertum enim est, an aliquis in futurum consentiat in peccatum. Potens est enim Deus hominem quacunque tentatione superueniente liberare à peccato.
  
 AD quartum dicendum, quod sicut  August. dicit †{
         Li. 1. cap. 21. â med. tom. 5.        
} in 1. de Ciuit. Dei,  Nec Samson aliter excusatur quòd  seipsum cum hostibus ruina domus  oppressit, nisi quòd latenter Spiritus sanctus hoc iusserat, qui per illum   miracula faciebat. Et eandem rationem assignat de quibusdam sanctis  fœminis, quæ tempore persecutionis seipsas occiderunt, quarum memoria in ecclesia celebratur.
  
   AD quintum dicendum, quòd  ad fortitudinem pertinet, quòd aliquis ab alio mortem pati non refugiat propter bonum virtutis, & vt  vitet peccatum. Sed quòd aliquis  sibi ipsi inferat mortem vt vitet mala pœnalia, habet quidem quandam   speciem fortitudinis: propter quod  quidam seipsos interfecerunt, æstimantes se fortiter agere, de quorum numero Razias fuit: non tamen est vera fortitudo, sed magis  quædam mollities animi non valentis mala pœnalia sustinere: vt patet  per Philosophum in tertio  †{
           Li. 3. Ethic. ca. 8. tom. 5.        
}  Ethicorum: & per Augustinum in 1. de  Ciuit. Dei †{
         Li. 1. c. 23 circa med. tom. 5.        
}.

  

 SVMMA ARTICVLI.
  
 PRima conclusio. Illicitum est omnino quod aliquis occidat seipsum.
  
 Secunda conclusio ad primum argumentum. Qui occidit seipsum, peccat contra charitatem per comparationem ad se, peccat  autem contra iustitiam per comparationem  ad rempublicam & Deum.
  
 Tertia conclusio in solutione ad secundum. Peccator etiam si habeat publicam autoritatem non potest occidere seipsum propter aliquod crimen, licet tamen ei committere se alteri iudicanti.
  
 Quarta conclusio ad tertium. Non est licitum homini occidere seipsum vt transeat  ad feliciorem vitam neque vt effugiat quamlibet miseriam præsentis vitæ, etiam peccati. Istæ tres conclusiones vltimæ sunt explicationes primæ conclusionis vniuersalis.

  
 COMMENTARIVS.
  
 ANte omnia in hoc articulo aduertendum est fuisse olim hæreticos tam  amentes, vt dicerent quod qui se occideret  libera voluntate est verè martyr. De his meminit August. libr. de hæresibus. Alij etiam  aiebant quod qui se occidit pœnitentia ductus commissi criminis, est verè martyr: ac  proinde Iudas fuisset protomartyr. De his  erroribus plurima dicit Diuus Augustinus  libro. 1. de Ciuitate Dei, cap. 17. per multa capita. Contra has etiam hæreses habetur diffinitum in capit. tu dixisti. & in cap.  non est. & in cap. placuit. 23. quæstione. 5.   imo isti errores repugnant lumini naturali,  docet enim Aristoteles libro. 3. Ethicorum,  capit. 7. libro. 5. cap. 11. non esse actum fortitudinis sed pusillanimitatis, quod quis seipsum occidat. Idipsum docet Cicero in. 1.  Tusculana, & in libro de somno Scipionis:  & rationes D. Tho. in hoc articulo sunt morales demonstrationes.
  
 DVbitatur nihilominus primò circa  primam conclusionem. Et arguitur  contra illam primo. Eodem præcepto prohibetur quis occidere alium & seipsum, sed  in multis casibus licitum est alium occidere, ergo in aliquo casu licitum erit occidere seipsum.
  
 Arguitur secundò. Eodem præcepto tenetur homo non occidere seipsum & conseruare vitam proximi, sed in multis casibus licitum est homini & sancto non conseruare  vitam nec defendere illam, sed potius exponere certo periculo mortis, ergo aliquando licitum erit homini se occidere. Probatur consequentia. Quia ille moraliter se occidit qui voluntariè vitam certo periculo  mortis exponit.
  
 Arguitur tertiò. Quoniam multi viri illustres non solum apud Gentiles sed etiam  apud fideles laudantur quod seipsos interfecerint, quorum plurima exempla refert  August. libro. 1. de Ciuitate Dei, capit. 21.  & Diuus Hieronymus in epistola ad Gerontiam laudat Lucretiam & quasdam alias  nobiles fœminas quod seipsas interfecerint  propter virtutem castitatis, & super primum   cap. Ioannis inquit, In persecutionibus non  licet propria perire manu absque eo vbi castitas periclitatur. Et D. Thomas refert in  quarto & quinto argumento huiusmodi  exempla, & de B. Apolonia legimus, quod  seipsam vltro in flammas coniecerit.
  
 His tamen non obstantibus, conclusio  articuli certissima est. Confirmatur. Quia  (vt iam diximus) nunquam est licitum    occidere hominem nisi publica autoritate  vel in defensione sui ipsius, at vero quando  quis seipsum interficit nihil horum interuenit, ergo nunquam licitum erit quod quis  semetipsum occidat. Denique vsu ecclesiæ   confirmatur quæ sepulturam denegat ijs qui  se interficiunt, ergo iudicat semper esse enorme peccatum & finalem impœnitentiam.  Tota igitur difficultas est in soluendis argumentis.
  
 Ad primum argumentum respondetur  negando consequentiam. Et ratio discriminis est, quia materia immediata illius præcepti negatiui est occisio hominis indebita contra rationem, at vero contingit quòd occidere alium non semper sit contra rationem.  v. g. occidere malefactorem autoritate publica, occidere vero seipsum semper est contra rationem, & ideo nunquam licet.
  
 Ad secundum argumentum vt respondeamus notandum est, quòd actio per quam   homo priuatur vita duplex esse potest: altera per quam directè corrumpitur vita. v. g.  si quis seipsum præcipitet vel gladio confodiat: altera esse potest actio ex qua physicè   loquendo per accidens sequitur mors. v. g.  si miles cum fortiter pugnat occidatur: profecto tunc pugna illius non occidit illum  quanuis pugnando constituatur in periculo  mortis. Similiter medicus qui vult curare  infirmum peste infectum, cum magno periculo propriæ vitæ, certè curatio illa non  occidit medicum sed per accidens sequitur  ad illam mors ipsius medici. Similiter prædicator dum prædicat Euangelium sciens  &   prudens quod occidendus est ab hæreticis,  non se occidit sua prædicatione, quamuis per  accidens ad prædicationem suam sequatur mors.
  
 Notandum est secundò, quòd cum non  possit aliquid esse peccatum nisi sit voluntarium, dupliciter contingit esse aliquid voluntarium, vt docet D. Thom. 1. 2. quæst. 6.  art. 3. vno modo dicitur voluntarium directe, non solum vt finis intentus, sed etiam vt  medium quod dirigitur ad finem, altero modo dicitur voluntarium indirectè, quando  aliquis poterat aliquid operari & tenebatur  operari & non operatur, tunc damnum quod  sequitur ex non operatione dicitur esse voluntarium homini qui non operatur, indirectè tamen, similiter erit voluntarium indirectè damnum quod sequitur ex aliqua operatione à qua tenebatur homo cessare vel  abstinere. Respondetur ergo ad secundum  argumentum negando consequentiam, &   ad probationem negatur antecedens, nisi  intelligatur isto modo: idem videtur esse  occidere seipsum, & non conseruare vitam; cum homo reneatur & possit se defendere. Sic enim verum est antecedens, quòd  ille homo moraliter occidatur à seipso qui  non defendit & conseruat vitam propriam  cum possit & debeat, non autem ille se occidit moraliter neque physicè, qui potest defendere vel conseruare vitam propriam quando non tenetur, quia tunc occisio illa neque  directè neque indirectè est sibi voluntaria,  quin potius sæpe erit actus perfectæ virtutis  non defendere vel conseruare propriam vitam, sed exponere illam certo periculo mortis dum homo exercet actionem virtutis alicuius. Et quidem aliquando erit necessarium   pati mortem necessitate præcepti. v. g. si expediat ad salutem reipublicæ, aliquando vero erit in consilio propter magnum exemplum & aliorum ædificationem.
  
 Quod si quis interroget quænam erit  nobis regula ad dignoscendum quando erit  licitum vt homo persistat in aliqua operatione morali, non obstante certo mortis periculo, quando vero non erit licitum, quando erit in præcepto, quando in consilio. Respondetur ad hoc quòd boni viri prudentia  necessaria est sicut in alijs rebus moralibus,  iuxta doctrinam Aristot. lib. 10. Ethic. ca. 5.   vbi ait illud esse bonum quod viro bono videtur. Nihilominus possumus aliqua documenta proferre ad rem istam iudicandam.
  
 Primum documentum sit. Quotiescunque   ex aliqua actione humana, siue illa sit bona  ex natura sua siue indifferens, sequitur magnum commodum reipublicæ siue temporale siue spirituale, quale est exemplum insigne virtutis, licitum est homini persistere  in tali actione non obstante certo mortis  periculo.
  
 Secundum documentum est. Quotiescumque ex eo quod homo desistat ex aliqua bona actione aut certè non illicita ex natura    sua consequitur notabile incommodum reipublicæ vel honori diuino, tenetur homo  persistere in tali actione non obstante periculo mortis.
  
 Tertium documentum. Sæpe numero  continget quod aliquis teneatur persistere  in talibus actionibus supradictis propter pactum quod fecit vel officium quod suscepit, quando alij qui non fecerunt pactum neque habent officium, non tenebuntur persistere. v. g. Episcopus & parochus tenebuntur aliquando non obstante periculo mortis ministrare sacramenta & docere populum quando alij non tenebuntur.
  
 Hæc documenta etiam Philosophi naturales cognouerunt & docuerunt. v. g. Arist.  3. Ethic. cap. 9. & lib. 2. Oeconomi cap. 2. inquit, mors illa maximè laudatur quam quis  oppetit vt tueatur sua Tullius etiam in. 1. Tuscula. Referens verba Socratis quæ  habentur   in Phędone Platonis ait, vetat ille dominans  in nobis Deus iniussu hinc nos migrare suo  cum autem causam iustam Deus ipse dederit procul dubio lætus sapiens ex his tenebris in illam lucem excesserit. Et præterea  probantur hæc documenta testimonio Sacræ scripturæ. 1. Machab. 3. melius est nobis  mori in bello quàm videre mala gentis nostræ  & Sanctorum. Item primæ Ioan. 3. In  hoc cognouimus charitatem Dei: quoniam  ille animam suam pro nobis posuit & nos  debemus pro fratribus nostris ponere, quomodo autem hoc fieri debeat pro fratribus  diximus supra quæst. 26. arti. 3. & 4.  Denique   hæc documenta ratione naturali probantur:  quoniam vita animalis in homine ex natura sua ordinatur ad rationalem &  spiritualem:   ergo vbi necessarium fuerit quod vita animalis finiatur in operatione rationali, lex naturæ postulat vt finiatur potius quam desistat homo ab operatione virtutis necessaria  ad finem hominis ipsius.
  
 Ad tertium argumentum, respondet D.  Augustin. lib. 1. de ciui. Dei vbi supra quod  facta illa gentium habuerunt quidem quandam similitudinem cum fortitudine sed non   fuerunt facta verę virtutis fortitudinis. Nam  & ipse Arist. 3. Ethicor. cap. 2. inquit, timidi  esse inferre sibi mortem ob fugiendum  quodcunque malum. Ad exempla vero Sanctorum quæ narrantur in Sacris literis & in  Ecclesiasticis historijs, respondet Augustinus, quod illi spiritu Dei acti ita sunt operati. Sed profecto ad quædam huiusmodi exempla in particulari videtur posse responderi,  quod illi non iniecerunt manus in se ipsos  directè, sed dum operarentur actionem virtutis, per accidens interfecti sunt & ipsi, ita  excusat Samsonem Victoria in relectione  de homicidio, & similiter Eleazarum. 1. Machab. 6. Qui interfecit Elefantem suppositus illi cuius casu interfectus est. Sed aliqui  Theologi excusant quidem ratione naturali Eleazarum non autem Sansonem: nisi quia  id fecerit spiritu Dei actus. Et ratio illorum  est apparens, quia Samson suamet operatione directè interfecit se & Philisthæos, scilicet auferendo columnas templi, at vero Eleazarus non eodem ictu interfectus est quo  ipse pugnabat confodiens Elefantem & supra existentes corruere fecit: vnde excusari  potest etiam ratione naturali, quia fortiter  pugnando passus est mortem, ex quo inferunt quod non potest miles vt hostem præcipitet, se simul cum illo amplexus præcipitare, sed poterit se constituere in periculo, vt  ab alio pręcipitetur dum ipse præcipitat hostem, & hæc quidem satis probabiliter dicuntur, sed profecto differentiam inter Sansonem  & Eleazarum vix possum inuenire, quia  vterq́ue se supposuit ruinæ, alter ipsius domus, alter Elefantis. Igitur quemadmodum  si Philisthæi essent supra domum  & Samson  auferret columnas haberet se similiter sicut  Eleazarus: quoniam supra Elefantem erant  hostes pugnantes, ita etiam parum retulerit  quod Philisthæi essent in inferioribus partibus domus, quapropter mihi videtur quod  vterq́ue excusetur quia instinctu Dei ita fecerunt vel vterque etiam ratione naturali.
  
 Cæterum Razias de quo legitur. 2. Machab. cap. 14. quod se interfecerit non excusatur hic à D. Tho. sed excusat illum Nicolaus de Lyra super illum locum. Et profecto ipsa Sacra scriptura videtur illum excusare ex his quæ fecit antequam se occideret  & ex eo quod dixit dum moreretur: eo vel  maximè quod illa quæ ipse fecit postquam  se percussit videntur miraculose facta. Vnde  probabiliter dici potest quod spiritu Dei    actus ita fecerit. ¶ Ad confirmationem. Ex  Diuo Hieronymo respondetur, quod fortassis fuit illius opinionis vel retulit illam opinionem, vel respondetur secundo, quod fortassis illa particula, absque, dum dicit absque  eo vbi castitas periclitatur, non accipitur exclusiuè, sed potius inclusiuè: sicut Cantic. 4.   dicitur absque eo quod intrinsecus latet: vbi  non significatur quod quæ intrinsecus latebant non erant pulchra quin potius quod erant  maximè pulchra: atque ita particula, absque,  non accipitur exclusiuè, sed inclusiuè. Iuxta  hunc modum loquendi dicit Apostolus. 2.  ad Corinth. 11. capit. præter ea quæ extrinsecus sunt instantia mea quotidiana solicitudo omnium ecclesiarum. Vbi Apostolus narrans suos labores maximos non intendit excludere laborem illum solicitudinis omnium   ecclesiarum. Ad alterum testimonium Diui Hieronymi respondetur, quod illa facta non refert Diuus Hieronymus quasi  imitanda à fœminis Christianis, sed pro illarum confusione quæ leuiora incommoda nolunt pati vt castè viuant.
  
 DVbitatur secundo. Vtrum qui se ipsum  occidit peccet contra iustitiam vel per  comparationem ad se, vel per comparationem ad rempublicam vel ad ipsum Deum.
  
 Primo arguitur & probatur, quòd non  peccet contra iustitiam per comparationem  ad rempublicam. Qui prodigit bona sua &   famam suam non peccat contra iustitiam  per comparationem ad rempublicam, ergo neque qui se ipsum occidit. Antecedens  ab omnibus conceditur, probatur consequentia quoniam bona temporalia & bona fama  ciuium etiam pertinent ad commune bonum & decorem reipublicæ sicut & ipsa vita ciuium, ergo pari ratione non erit contra  iustitiam occidere se ipsum vel certè vtrunq́ue erit contra iustitiam. Confirmatur quod  sit eadem ratio vtriusque, quia respublica  non solum est custos vitę ciuium, sed etiam  bonorum temporalium & honoris & famæ ciuium. Ergo si qui ista prodigit non  peccat contra iustitiam per comparationem  ad rempublicam non peccabit contra iustitiam qui se ipsum occidit.
  
 Secundò arguitur. Inter hominem  &  Deum   non est propriè iustitia commutatiua, ergo    homo non potest peccare contra iustitiam  per comparationem ad Deum.
  
 Tertio arguitur. Mulier quæ voluntariè   permittit se per fornicationem corrumpi peccat contra iustitiam ipsamet, ergo etiam homo qui se interficit vel ab alio petit vt se occidat peccabit contra iustitiam per comparationem ad se ipsum, ergo falsa est prima  pars secundæ conclusionis, in qua dicitur  quod peccat tantum contra charitatem.
  
 IN decisione huius difficultatis variè loquuntur Theologi. Quidam aiunt quod  qui se occidit patitur violentiam quandam  maximè dum petit ab alio vt ipsum occidat atque ita talis percussor peccat contra iustitiam per comparationem ad percussum:  & idem sentiunt de stupratore qui virginem etiam volentem &  inuitantem corrumpit. Fingunt enim quandam voluntatem naturæ in occiso & in virgine corrupta contra  quam facit qui percutit volentem percuti  & qui corrumpit virginem volentem corrumpi, neque enim virgo potest renuntiare voluntati naturę ac proinde tam stuprator quam   ipsa peccant contra iustitiam. Sed tamen de his  non est in pręsenti loco prolixius disputandum.
  
 PRO decisione igitur nostræ difficultatis sit prima conclusio. Quia occidit se ipsum nullo modo peccat contra iustitiam per comperationem ad se. Ratio est tum  quia omnis iniustitia sicut iustitia debet esse  ad alterum. Tum etiam quia nemo patitur  iniustum volens. Quæ documenta receptissima sunt in schola Philosophorum ex doctrina Arist. ¶ Quod si quis obijciat quod martyr patitur iniustum volens, vult enim mori  libenter pro confessione fidei. Respondetur  quod quamuis martyr voluntariè patiatur per  comparationem ad ipsum Deum & ecclesiam: non tamen per comparationem ad tyrannum. Non enim petit ab illo vt se occidat: imo  vero nollet mori cum peccato occidentis illum quamuis præsupposita malitia illius gaudet de bono patientiæ. At vero ad hoc quod  aliquis dicatur pati iniustum: sufficit quòd  in illo sit inuoluntarium mixtum cum voluntario. v. g. quando aliquis dat latroni pecunias quoniam latro minatur mortem nisi  dederit: ille quidem dat voluntariè simpliciter pecunias, sed inuoluntariè secundum    quid, & hoc sufficit vt patiatur iniustum dans  pecunias latroni.
  
 Secunda conclusio. Qui se ipsum occidit  peccat contra iustitiam per comparationem   ad rempublicam: hæc est expressa D. Tho.  sententia. Sed aliqui Thomistæ interpretantur hanc conclusionem de iustitia legali: negant enim quod ille homo peccet contra iustitiam commutatiuam per comparationem  ad rempublicam, sed contra iustitiam legalem. Sed aduersus istam intelligentiam facit  quod homicidium ex genere suo est peccatum iniustitiæ contra iustitiam commutatiuam, sed qui se occidit est vere homicida, ergo peccat contra iustitiam commutatiuam,  sicut qui furatur semper peccat contra iustitiam commutatiuam. Deinde, si tantum peccaret contra iustitiam legalem qui se occidit eo quod omnis homo debet se conseruare & ordinare ad bonum reipublicæ sequeretur quod non semper occidere se ipsum  esset peccatum mortale iniustitiæ per comparationem ad rempublicam. Probo, sequelam, quia quamuis vita hominis cuiuslibet sit  valde pretiosa respectu sui & per comparationem ad ipsum Deum colendum & inquirendum tanquam finem vltimum, tamen  per comparationem ad bonum ipsius reipublicæ multi homines sunt nullius aut parui  momenti, imo aliqui sunt perniciosi reipublicæ, ergo ex hac parte erit peccatum iniustitiæ veniale saltem. Quapropter ego certissimè arbitror cum D. Thoma quod iniustitia quam committit se occidens per comparationem ad rempublicam, non est tantum contra iustitiam legalem, sed etiam contra commutatiuam: & ratio est, quia ipsa respublica habetius sibi concessum ab autore  naturæ tanquam speciali domino ipsius vitæ ad custodiendam vitam hominis etiam  ab ipsismet volentibus se occidere, ergo homo qui se occidit facit contra istud ius quod  habet respublica erga illum non minus quam   si alium occidat. Et confirmatur hæc doctrina: quoniam prætor ciuitatis qui habet publicam autoritatem, tenetur ex officio defendere vitam hominis non solum ab alio aggressore, sed etiam ab ipsomet volente se occidere, ita vt si non defenderit peccet contra  iustitiam commutatiuam, ergo qui se ipsum    occidit facit contra hoc speciale ius quod habet respublica ad custodiendam vitam hominis: neque valet obijcere quod homicida siue  sui siue alterius non tenetur restituere reipublicæ, ergo non peccat contra iustitia commutatiuam per comparationem ad rempublicam. Ad hoc enim respondetur, quod ratio quare ille deobligatur à restitutione non   est quia non faciat iniuriam reipublicę, sed quia  excusatur ex eo quod est irreparabalis vita  hominis vt redeat ad custodiam reipublicæ.
  
 Tertia conclusio. Qui se ipsum occidit  peccat peccatum iniustitiæ per comparationem ad Deum, vt iniustitia opponitur virtuti iustitiæ commutatiuæ. Hæc etiam sententia probatur esse D. Tho. cum enim dicat quod peccat contra iustitiam certum est  ex ipsa ratione, quod non loquitur de iustitia legali: ait enim qui se ipsum vita priuat in  Deum peccat: sicut qui alienum seruum interficit peccat in dominum cuius est seruus  & sicut peccat ille qui vsurpat sibi iudicium  de re sibi non commissa. At vero huiusmodi  peccata constat esse contra iustitiam commutatiuam, scilicet occidere seruum alienum,  ergo qui se ipsum occidit peccat etiam contra istam virtutem. Ex quo etiam potest sumi noua ratio ad confirmandam præcedentem conclusionem: quoniam qui se occidit  vsurpat iudicium reipublicæ ad quam pertinet ex officio, iudicare an homo sit occidendus vel non: quare qui se ipsum proprio iudicio interficit vsurpat officium reipublicæ.
  
 Ad argumentum in oppositum respondetur & ad primum nego consequentiam. Et  ratio differentiæ est quia homo est verè dominus bonorum temporalium famæ, &c.  Non autem est dominus vitæ, sed tantum est  custos sub custodia ipsius reipublicæ: & idcirco non est eadem ratio. Et quanuis respublica sit etiam custos bonorum temporalium   famæ  & honoris ciuium: hæc tamen custodia solum extenditur ad hoc quod teneatur  singulos ciues tueri ne quis illis iniurius sit  in auferendis huiusmodi bonis: at vero titulo custodiæ non habet respublica ius ad impediendum verum dominum ne prodigat illa bona: verum est tamen quod alio titulo potest  respublica impedire aliquando hominem ne  prodigat illa bona, videlicet quando illa sunt    necessaria ad bonam gubernationem reipublicæ  & huiusmodi sunt multæ leges quæ   impediunt translationem dominiorum, &   tunc homo agens contra huiusmodi leges  peccabit contra iustitiam legalem per comparationem ad rempublicam.
  
 Ad secundum argumentum negatur consequentia. Et ratio est: quia potest contingere   vt aliquod vitium speciale sit contra aliquam   specialem virtutem quantum est ex natura  vitij, & tamen quod illa virtus non possit propriè  & formaliter inueniri in eo in quo est  vitium, sed tamen sufficit quod possit inueniri aliquid altius illa virtute. v. g. potest contingere quod aliquis homo peccet speciale  peccatum odij sui ipsius & tamen in ipso non  potest inueniri specialis virtus dilectionis  per comparationem ad se (loquimur enim  naturaliter) sed est in homine aliquid altius  virtute erga se ipsum, scilicet naturalis amor  sui ipsius. Est aliud exemplum, si quis occidat patrem suum, verè peccat etiam contra  iustitiam commutatiuam, & tenetur restituere damna quæ sequuntur ex illa occisione, etsi  posset resuscitare patrem teneretur ex iustitia  commutatiua restituere illi vitam: &  tamen inter  filium  &  patrem per se loquendo non est iustitia  commutatiua, sed aliquid altius ista virtute, ad  hunc igitur modum dico quod quia Deus  reseruauit sibi speciale dominium vitæ hominis: omnis qui se occidit peccat peccatum   iniustitiæ commutatiuę vsurpans alienum,  quod quidem vitium ex natura sua contrarium est virtuti commutatiuæ iustitiæ:  quamius propter Dei excellentiam non inueniatur propriè  & formaliter iustitia commutatiua inter hominem  & ipsum Deum, sed est  aliquid altius quàm virtus iustitiæ commutatiuæ. Hac etiam ratione ponitur in homine secundum sententiam D. Tho. pœnitentia specialis virtus iustitiæ quæ reducitur ad  commutatiuam, quatenus per illam homo  nititur satisfacere Deo recompensando offensam factam.
  
 Ad tertium argumentum respondetur, nego antecedens. Neque enim opus est ad specifice distinguendum vitium stupri ab alijs  speciebus vitiorum  contra castitatem, quod stuprum habeat specialem rationem iniustitiæ,  vt aliqui subtiliter arbitrantur, aliâs enim profecto etiam ipsa virgo volens, peccaret contra  iustitiam per comparationem ad se ipsam: sicut  peccat peccatum stupri per  comparationem ad se:  & rursus ipse stuprator non magis potest peccare contra iustitiam per comparationem ad virginem volentem: quam si abscinderet manum illius volentis abscindi, sed constat ex dictis à   D. Tho. &  à nobis quod  non peccat contra iustitiam, etiam qui occidit alterum volentem occidi per comparationem ad ipsum, ergo multo  minus peccabit contra iustitiam per comparationem ad virginem vltro volentem corrumpi, sed sufficit specialis ratio dehonestatis ad  constituendam speciem vitij contra castitatem:   quemadmodum distinguitur vitium bestialitatis  specie ab alijs vitijs contra castitatem, &  tamen   in illo vitio non inuenitur specialis ratio iniustitiæ, magis quam in mollitie quando quis habet pollutionem voluntariam quæ est species  quædam vitij contra castitatem. Ad hunc igitur  modum dicimus, quod stuprum habet specialem   deformitatem contra castitatem, videlicet quia  ipsa natura ordinauit integritatem illam ad  placendum viro in vinculo matrimonij, ita vt  non aliter esset licitum rumpere signaculum   virginitatis nisi per matrimonium. Fateor tamen quod magis me conuincit autoritas &   communis opinio Theologorum ad asserendum   quod stuprum virginis voluntariæ corruptæ   sit necessario confitendum quantum ad illam  circunstantiam quod mulier erat virgo: quam   omnes rationes quæ adducuntur à Theologis ad probandum quod illa circunstantia mortaliter aggrauet supra peccatum  fornicationis.



  
 ARTICVLVS VI.   ¶  Vtrùm liceat in aliquo casu interficere innocentem.
  

 AD Sextum sic proceditur.{
         1. 2. q. 64 ar. 5. ad 2. & q. 110. ar. 8. ad 3. Et 1. q. 7. ar. 6. ad 3. Et opus. 9. quaestio. 86. Et Hebr. 11. 4. co. 3. fi.        
}   Videtur quod liceat in aliquo  casu interficere innocentem. Diuinus enim timor non manifestatur per peccatum: quoniam  magis timor Domini expellit peccatum, vt dicitur Eccles. 1. Sed Abraham commendatus est quod timuit  Dominum: quia voluit interficere    filium suum innocentem: ergo potest aliquis innocentem interficere  sine peccato.
  
 ¶ 2 Præterea. In genere peccatorum quæ contra proximum committuntur, tanto maius videtur aliquod esse peccatum, quanto maius  nocumentum infertur ei, in quem  peccatur. Sed occisio plus nocet  peccatori, quàm innocenti qui de  miseria huius vitæ ad cælestem gloriam transit per mortem. Cùm ergo liceat in aliquo casu peccatorem   occidere: multo magis licet occidere innocentem vel iustum.
  
 ¶ 3 Præterea. Illud quod fit secundùm ordinem iustitiæ, non est  peccatum. Sed quandoque cogitur aliquis secundùm ordinem iustitiæ occidere innocentem, puta  cùm iudex qui debet secundùm allegata iudicare, condemnat ad mortem eum, quem scit innocentem  per falsos testes conuictum. Et similiter minister qui iniustè condemnatum occidit, obediens iudici: ergo absque peccato potest aliquis occidere innocentem.
  
 SED contra est, quod dicitur  Exod. 23. Insontem & iustum non  occides.
  
 RESPONDEO dicendum,  quòd aliquis homo dupliciter considerari potest. Vno modo secundùm se, alio modo per comparationem ad aliud. Secundùm se quidem   considerando hominem, nullum  occidere licet: quia in quolibet etiam   peccatore, debemus amare naturam   quam Deus fecit, quæ per occisionem corrumpitur. Sed sicut suprà    dictum †{
         Art. 2. huius quæst.        
} est, occisio peccatoris fit  licita per comparationem ad bonum   commune, quod per peccatum corrumpitur. Vita autem iustorum est  conseruatiua & promotiua boni  communis: quia ipsi sunt principalior pars multitudinis. Et ideo nullo modo licet occidere innocentem.
  
 AD primum ergo dicendum, quod   Deus habet dominium mortis &   vitæ. Eius enim ordinatione moriuntur & peccatores & iusti. Et  ideo ille qui mandato Dei occidit  innocentem, talis non peccat, sicut  nec Deus, cuius est executor. Et  ostenditur Deum timere, eius mandatis obediens.
  
 AD secundum dicendum, quòd  in pensanda grauitate peccati magis est considerandum id quod est  per se, quàm id quod est per accidens. Vnde ille qui occidit iustum,  grauiùs peccat, quàm ille qui occidit peccatorem. Primò  quidem, quia  nocet ei, quem plus debet diligere:  & ita magis contra charitatem agit.  Secundò, quia iniuriam infert ei,  qui est minus dignus, & ita magis  contra iustitiam agit. Tertiò, quia  priuat communitatem maiori bono. Quartò, quia magis Deum contemnit, secundùm illud Lucæ. 10.  Qui vos spernit, me spernit. Quod  autem iustus occisus ad gloriam perducatur à Deo, per accidens se habet ad occisionem.
  
 AD tertium dicendum, quòd  iudex si scit aliquem innocentem  esse, qui falsis testibus conuincitur,  debet diligentius examinare testes,  vt inueniat occasionem liberandi    innoxium sicut Daniel fecit. Si autem nec hoc potest, non peccat, secundum allegata sententiam ferens:  quia ipse non occidit innocentem,  sed illi qui eum asserunt nocentem.  Minister autem iudicis condemnantis innocentem, si sententia intolerabilem errorem contineat, non debet obedire: aliàs excusarentur carnifices, qui martyres occiderunt. Si  verò non contineat manifestam iniustitiam, non peccat præceptum  exequendo: quia ipse non habet discutere superioris sententiam, nec  ipse occidit innocentem, sed iudex  cui ministerium exhibet.

  

 SVMMA ARTICVLI.
  
 PRima conclusio principalis est negatiua. Ratio est quia vita innocentum est  conseruatiua & promotiua boni communis.
  
 Secunda conclusio notetur in solutione  ad secundum argumentum, plus peccat qui  occidit innocentem quam qui occidit peccatorem.

  
 COMMENTARIVS.
  
 CIrca conclusionem articuli aduertendum est, quod est intelligenda de innocente prout nomo est, si non probatur nocens   publica autoritate & dignus morte iudicatur, vt latius dicemus in quæst. 67. art. 2.
  
 Secundo. Nota quod aliquando per accidens occidere innocentem licitum est,  Verbi gratia. In bello iusto vbi directè intenditur à principe occisio nocentum, inter  quos tamen sunt innocentes, qui simul occiduntur. Dicimus ergo quod non tenentur  milites abstinere ab expugnatione ciuitatis  ne simul occidantur innocentes quando bellum est iustum, de qua re diximus supra  quæstione. 40. Præterea etiam licitum erit  occidere per accidens innocentem quando aliquis se ipsum defendens ab inuasore  iniquo cum moderamine inculpatæ tutelæ  & forte occidit aliquem innocentem,  qui erat propè inuasorem.
  
  DVbitatur autem, an sit licitum occidere innocentem quando tyrannus  petit à republica vt occidat aliquem innocentem, vel vt tradat illum sibi occidendum, alioquin destruet ciuitatem?
  
 Pro cuius intelligentia aduerte, quod dupliciter potest tyrannus hoc petere, vno  modo, vt ipsa respublica proprijs manibus occidat innocentem, altero modo, vt  tradatur sibi innocens vel egrediatur ad ipsum, vt occidatur. De priore modo petitionis, consensus communis est non esse licitum, quòd respublica occidat innocentem. Et ratio est, quia hoc esset consentire cum sæuitia & malitia tyranni & ministrare illi in re turpi quod esset maximum  dedecus, & infamia reipublicæ quapropter potius debet tota respublica pati destructionem ciuitatis: quàm tanto sceleri consentire. At vero secundo modo locus est  dubitandi.
  
 Et arguitur primo pro parte negatiua.  Respublica non potest obijcere ciuem periculo mortis nisi quando ille debet exercere aliquam operationem studiosam non obstante quod sequatur mors illius, at vero in  illo casu innocens nullam talem operationem debet exercere neque exercet, ergo  respublica non potest illum tradere.
  
 Secundò arguitur. Esto ita quod innocens teneatur exire ad tyrannum, tenetur tamen ex charitate, at vero ad opera charitatis nemo potest cogi à republica: ergo respublica non potest illum tradere.
  
 Tertiò arguitur. Idem videtur esse in illo casu, quod respublica occidat innocentem proprijs manibus & quod tradat occidendum tyranno, sed illud non est licitum,  ergo neque istud erit licitum. Probatur consequentia, & confirmatur argumentum.  Quia non minus peccauerunt Iudæi, qui  tradiderunt innocentem Christum Pilato,  quàm ipse Pilatus, qui tulit sententiam mortis & milites qui crucifixerunt illum.
  
 Propter hæc argumenta Magister Soto  libro. 5. de Iustitia & iure, quæstione. 1. articulo. 7. tenet quod ipse innocens in tali casu debet exire ad tyrannum ex charitate patriæ: sed respublica non potest eum tradere  aut cogere vt exeat.
  
   ¶ Nihilominus sit nobis conclusio certa. Respublica potest præcipere innocentem, vt  exeat ad tyrannum quod si noluerit iam non  est innocens, & idcirco poterit respublica illum tradere tyranno. Probatur conclusio.  Quia respublica habet autoritatem  præcipiendi ciuibus quemlibet actum moralem bonum   ex obiecto suo, imo & indifferentem quando expedierit bono communi.
  
 ¶ Confirmatur hæc doctrina, ex Aristotel.  libro. 5. Ethicorum. capit. 7. quod multi actus sunt qui ante legem latam nihil refert  sic vel aliter fiant: at vero post latam legem  iam sunt actus boni neque possunt aliter  fieri, at vero in nostro casu posito ille actus  exeundi ad tyrannum erat bonus ante legem latam imo necessarius ipsi innocenti  ex præcepto charitatis, ergo multo magis  poterit esse debitus ex iustitia legali superueniente præcepto reipublicæ quàm si fuisset indifferens: igitur si innocens non obedierit præcepto poterit puniri à republica,  & in pœnam peccati tradi tyranno. Et confirmatur ex doctrina Diui Thomę. 2. 2. quæstione 118. artic. 4. ad secundum. vbi docet  quod possunt diuites compelli per legem  ad faciendam eleemosynam pauperibus cum   necessitas vrget. Id ipsum docent scholastici  supra quæst. 32. art. 5.
  
 Ad argumenta in oppositum respondetur. Ad primum, quod illic est actus moralis bonus quem potest & debet exercere innocens & mediante illo potest licitè se expone re periculo mortis pro salute reipublicæ  & iste actus est exire animose ad tyrannum, & si opus fuerit pugnare cum illo.
  
 Ad secundum negatur minor, vt patet  ex doctrina Aristotel. & præterea dicimus  quod ille tenetur ex iustitia legali quæ est  virtus ordinans actiones particulares hominis ad bonum commune secundum legem.
  
 Ad tertium argumentum respondetur,  quod postquam ille innocens noluerit obedire reipublicæ iam factus est nocens & poterit respublica proprijs manibus illum occidere & tradere tyranno ad occidendum:  at vero antequam respublica cognoscat, quod  ille non vult exire etiam posita lege non poterit illum ligare & tradere tyranno: hoc enim esset punire innocentem.



  
    ARTICVLVS VII.   ¶  Vtrùm liceat alicui occidere aliquem, se defendendo.
  

 AD Septimum sic procedi{
         4. dist. 25. q. 2. art. 2. q. 2. ad 2. & 3.        
}tur. Videtur, quòd nulli liceat occidere aliquem,  se defendendo. Dicit enim Augustinus †{
         Epi. 154. à medio illius, to. 2. Et habetur 23. q. 5. capit. de occidend.        
} ad Publicolam, de occidendis hominibus, Ne ab eis quisquam   occidatur non mihi placet consilium, nisi fortè sit miles, aut publica functione teneatur, vt non pro  se hoc faciat, sed pro alijs, accepta  legitima potestate, si eius congruat  personæ. Sed ille qui se defendendo, occidit aliquem, ad hoc eum  occidit, ne ipse ab eo occidatur. Ergo hoc videtur esse illicitum.
  
 ¶ 2 Præterea. In primo de †{
         Lib. 1. ca. 5. non  multum procul à fine, to. 1.        
} libero arbitrio dicitur: Quomodo apud diuinam prouidentiam à peccato liberi sunt, qui pro his rebus  quas contemni oportet, humana  cæde polluti sunt? Eas autem res dicit esse contemnendas, quas homines inuiti amittere possunt, vt ex  præmissis †{
         In diuisione quæst.        
} patet. Horum autem  præcipuum est vita corporalis. Ergo pro conseruanda vita corporali, nulli licitum est hominem occidere.
  
 ¶ 3 Præterea. Nicolaus papa dicit, vt habetur in Decretis in distinctione 50. †{
         In Decretis dist. 50. cap. de his clericis.        
} de clericis pro quibus consuluisti, scilicet, qui se defendendo paganum occiderunt, si  postea per pœnitentiam emendati, possunt ad pristinum statum redire, aut ad altiorem ascendere, scito nos nullam occasionem dare,    nec vllam tribuere licentiam eis,  quemlibet hominem quolibet modo occidendi. Sed ad præcepta moralia seruanda tenentur communiter clerici, & laici. Ergo etiam laicis  non est licitum occidere aliquem,  se defendendo.
  
 ¶ 4 Præterea. Homicidium est  grauius peccatum, quàm simplex  fornicatio vel adulterium. Sed nulli licet committere simplicem fornicationem, vel adulterium, vel quodcunque aliud peccatum mortale pro  conseruatione propriæ vitæ: quia vita spiritualis præferenda est corporali: ergo nulli licet defendendo se  ipsum, alium occidere, vt propriam   vitam conseruet.
  
 ¶ 5 Præterea. Si arbor est mala,  &  fructus, vt habetur Matth. 7. Sed  ipsa defensio sui videtur esse illicita, secundum illud Rom. 12. Non  vos defendentes charissimi. Ergo  & occisio hominis exinde procedens est illicita.
  
 SED contra est, quod Exod. 22.   dicitur: Si effringens fur domum,  siue suffodiens inuentus fuerit, &   accepto vulnere mortuus fuerit,  percussor non erit reus sanguinis.  Sed multo magis licitum est defendere propriam vitam, quàm propriam domum. Ergo etiam si aliquis occidat aliquem pro defensione vitæ suæ, non erit reus homicidij.
  
 RESPONDEO dicendum,  quòd nihil prohibet vnius actus esse  duos effectus, quorum alter solum  sit in intentione, alius verò sit præter intentionem. Morales autem  actus recipiunt speciem secundum    id quod intenditur. Non autem ab  eo quod est præter intentionem,  cùm sit per accidens, vt ex supradictis †{
         q. 43. art. 3. & 1. 2. q. 1. art. 3. &  quaestio. 29. art. 7.        
} patet. Ex actu ergo alicuius  seipsum defendentis, duplex effectus sequi potest. Vnus quidem conseruatio propriæ vitæ, alius autem  occisio inuadentis. Actus ergo huiusmodi ex hoc, quòd intenditur  conseruatio propriæ vitæ non habet rationem illiciti, cùm hoc sit  cuilibet naturale, quòd se conseruet in esse quantum potest. Potest  tamen aliquis actus ex bona intentione proueniens illicitus reddi, si  non sit proportionatus fini. Et ideo  si aliquis ad defendendam propriam   vitam vtatur maiori violentia, quam   oporteat, erit illicitum. Si verò moderatè violentiam repellat, erit licita defensio. Nam secundum iura,  vim vi repellere licet cum moderamine inculpatæ tutelæ. Nec est necessarium ad salutem, vt homo actum moderatæ tutelæ prætermittat ad euitandam occisionem alterius: quia plus tenetur homo vitæ   suæ prouidere, quàm vitæ alienæ.  Sed quia occidere hominem non  licet nisi publica autoritate, propter bonum commune (vt ex supradictis †{
         Artic. 2. & 3.        
} patet) illicitum est quòd  homo intendat occidere hominem,  vt seipsum defendat, nisi ei qui habet publicam autoritatem, qui intendens hominem occidere ad sui  defensionem, refert hoc ad publicum bonum, vt patet in milite pugnante contra hostes, & in ministro iudicis pugnante contra latrones: quanuis etiam & isti peccent, si    priuata libidine moueantur.
  
 AD primum ergo dicendum,  quòd autoritas August. intelligenda est in eo casu, quo quis intendit  occidere hominem, vt seipsum à   morte liberet. In quo etiam casu intelligitur autoritas inducta ex libro de †{
         In arg. 2. huius art.        
} liber. arbit. Vnde signanter dicitur, pro his rebus: in quo de  signatur intentio. Et per hoc patet  responsio ad Secundum.
  
 AD tertium dicendum, quòd  irregularitas consequitur actum homicidij, etiam si sit absque peccato: vt patet in iudice, qui iustè aliquem condemnat ad mortem. Et  propter hoc clericus, etiam si se defendendo, interficiat aliquem, irregularis est: quanuis non intendat  interficere, sed seipsum defendere.
  
 AD  quartum dicendum, quod actus  fornicationis, vel adulterij non ordinatur ad conseruationem propriæ vitæ ex necessitate, sicut actus, ex  quo quandoque sequitur homicidium.
  
 AD quintum dicendum, quòd  ibi prohibetur defensio, quæ est cum   liuore vindictę. Vnde †{
         Glos. interlin. ibid.        
} gloss. dicit:  "Non vos defendentes, id est, non  sitis referientes aduersarios".

  

 SVMMA ARTICVLI.
  
 PRima conclusio. Si aliquis ad defendendam propriam vitam vtatur maiori violentia quam oporteat, illicitum erit occidere alium se defendendo. ¶ Secunda conclusio. Si quis moderatè violentiam repellat,  erit licita defensio etiam si alterum occidat.
  
 Tertia conclusio. Illicitum est quod homo intendat occidere hominem vt seipsum defendat, nisi ei qui habet publicam  autoritatem.

  
 COMMENTARIVS.
  
 DVbitatur primò circa secundam conclusionem an vera sit: & arguitur primo contra illam. Vita spiritualis proximi  plus debet diligi quam vita corporalis propria, vt supra quæst. 26. art. 5. diffinitum est:   sed tunc perit vita spiritualis inuasoris quando me defendendo occido illum qui est in  peccato mortali, ergo potius deberem ego  pati mortem corporalem quam mittere animam proximi in gehennam. Confirmatur.  Si inuasor ex passione vel ignorantia vult  me occidere, videtur quod tunc sit saltem  tempus necessitatis proximi, vt ego ponam  vitam corporalem pro spirituali illius, ergo  saltim in tali casu non possum me defendendo illum occidere.
  
 Arguitur secundò. Sequitur ex conclusione D. Tho. quod qui dedit causam & fuit in  culpa vt ab alio inuaderetur, nihilominus  possit defendendo se, occidere inuasorem.  v. g. qui adulter deprehensus in adulterio  ab ipso marito posset occidere maritum se defendendo, item qui proximum iniurijs lacessiuit possit, si lacessitus aggreditur occide  ne illum se defendendo.
  
 De hac difficultate prima sententia est  Abulen. q. 11. super. c. 11. Iosue, quòd homo  tenetur se defendere etiam  occidendo  inuasorem   & videtur quod ratio D. Tho. in artic. hanc  sententiam probet, dum inquit, Plus tenetur  homo vitæ suæ prouidere quam vitæ alienæ, ergo non poterit homo desistere à defensione suæ vitæ, ne occidat alterum.
  
 Secunda sententia est Gersonis in tract. de  Eucharist. & Ancarrano in lib. de autoritate ecclesiæ. quæstione. 52. articul. 3.  & eam  sequitur Accursius in. l. vt vim. ff. de iustitia & iure. videlicet, quod nemo potest in  defensionem propriæ vitæ, interficere aggressorem.
  
 Tertia sententia est D. Antonini in. 3. p.  tit. 5. c. 8. §. 1. quam sequitur Nauar. in suo manuali. c. 15. nu. 7. & super. c. fin. 14. q. 6. nu. 15.  videlicet quod licitum est se defendendo  occidere inuasorem præterquàm quando  is qui inuaditur dedit culpabilem causam  aggressori, qualem dat adulter marito in adulterio deprehensus, & ille qui alterum conuitijs lacessiuit, vt se aggrederetur.
  
 PRO decisione veritatis sit prima conclusio. Licitum est non defendere propriam vitam quando homo non potest aliter    se defendere quam occidendo inuasorem.  Probatur conclusio ex doctrina D. August.  li. 1. de doctr. Christ. c. 27. homo debet plus  diligere proximum quam corpus proprium,  quæ quidem doctrina secundùm communem intelligentiam Theologorum aliquando est in præcepto, aliquando in consilio,  vt diffinitum est à  nobis supra quæst. 26. artic. 4. ad 3. & art. 5. ad 3. ergo quanuis homo  possit se defendere cum moderamine inculpatæ tutelæ occidendo inuasorem, licitum tamen erit ei ex perfecta charitate velle  potius pati mortem temporalem quam quod  ipse inuasor pereat in æternum. Probatur  secundo exemplo Christi & plurimorum  martyrum, qui cum possent se defendere à   tyrannis voluerunt potius pati mortem, ergo non quotiescunque homo potest se defendere tenetur quando fuerit causa aliqua  spiritualis ad Dei gloriam vel ad salutem  proximi. Confirmatur ex doctrina Christi, "Ecce ego mitto vos sicut oues in medio  luporum." Quam doctrinam vniuersi Christiani sequi possunt ex consilio Euangelico,  item Ecclesiast. 28.  "Relinque proximo tuo  nocentite, & tunc deprecanti tibi peccata  soluentur", & quanuis in prædicto nostro casu non sit præceptum obligans, poterit tamen homo vti consilio ad maiorem consuetudinem comparandam, & vt non se  exponat periculo iræ  & vindictæ  contra proximum. Obseruandum est tamen quod conclusio intelligenda est quando vita eius qui  inuaditur non est multum necessaria reipublicæ imo etiam quando non est simile periculum circa salutem animæ propriæ. Tunc  enim in ijs duobus casibus magis debet homo prouidere propriæ vitæ quam alienæ.
  
 Secunda conclusio. Licitum est homini  se defendendo cum moderamine inculpatæ tutelæ occidere inuasorem. Probatur primò ratione D. Thom. in corpore articuli,  quæ est demonstratio naturalis. Item ex capit. ius naturale. distinctione. 1. vbi asseritur  esse iuris naturalis vt liceat vim vi repellere, & idipsum habetur in. l. vt vim. ff. de iustitia & iure. & in cap. significasti. el segundo de homicidio. & in cap. si vero. de sententia excommunicationis. Hanc doctrinam eleganter prosequitur Cicero in oratione pro Milone  & est communis consensus omnium Philosophorum & Theologorum. Hæc conclusio intelligenda est  cum exceptione quadam: quando scilicet  ex morte aggressoris sequitur notabile damnum reipublicæ, tunc enim tenetur homo  potius pati mortem quàm occidere inuasorem cum tanto damno boni communis,  & hoc ipsa natura nos docet: experimur  enim quod grauia elementa proprios motus deorsum obliuiscuntur & ascendunt sursum, ne detur vacuum quod esset maximum damnum vniuersi. Sed nihilominus  dicimus, quod si occiderit inuasorem defendendo propriam vitam cum moderamine non   peccat contra iustitiam commutatiuam per  comparationem ad inimicum occisum, sed  peccat mortaliter & grauiter contra charitatem & pietatem contra patriam, & insuper contra iustitiam commutatiuam per  comparationem ad rempublicam cui maximum detrimentum infert. Aliud enim  esset non defendere regem cum possis, &   aliud occidere, etenim in priori casu peccas  tantum contra charitatem, in secundo vero  peccas contra iustitiam commutatiuam damnificando rempublicam.
  
 Tertia conclusio. Licitum est occidere  inuasorem, etiam si ille qui inuaditur fuerit in culpa prius vt alter aggrederetur ipsum. Hæc probatur eisdem rationibus &   iuribus sicut præcedens conclusio. Etenim  adulter ex iniuria quam facit marito non  amittit ius naturale defendendi propriam  vitam. Præterea ipse inuasor iniuriam &   vim facit, etiam si prius fuerit lacessitus factis aut verbis, ergo licitum est vim illam  & iniuriam repellere. Et confirmatur à simili. Si meus proximus sua culpa & prodigalitate deuenit in extremam necessitatem ego teneor illi succurrere, ergo etiam  si ego mea culpa me constituerim in illo periculo: non tamen poterit alter me occidere, & ego possum licitè me defendere.
  
 Obseruandum est tamen, quod si adulter vel lacessitor præuidit pericula mortis futura ex actione propria, peccat certè peccatum homicidij in corde suo quando tale periculum præuidens, nihilominus statuit se in illo constituere. At vero    postea in ipso periculo positus, non amittit ius defendendi se: imo tunc illi est maior  ratio se defendendi donec doleat de peccato: quod non est ita facile in illo conflictu &   perturbatione animi.
  
 AD argumenta in oppositum respondetur. Ad primum, quòd illa doctrina intelligenda est, quando proximus est  in graui aut extrema necessitate: at vero quando ipse inuasor ex malitia sua se exponit  tanto periculo, non teneor ego amittere vitam corporalem ne ille damnetur. Ad confirmationem respondetur, quòd quanuis  inuasor ex passione vel ignorantia etiam inuincibili aggrediatur, nihilominus non ex  eo derogatur iuri naturali quod ego habeo,  vt defendam propriam vitam.
  
 Quod si obijcias, tunc esse casum necessitatis in quo debeo vitam corporalem ponere pro vita spirituali proximi, ergo non  licet interficere talem inuasorem. Respondetur, quòd in ipso inuasore duplex miseria  esse potest. Altera quod sit in peccato quod  ipse aliâs commiserat: altera quod dum aggreditur me, afficitur passione absorbente  vsum rationis & iudicium, vel habet ignorantiam inuincibilem iudicans, quòd ego  volo illum occidere. Dico ergo, quòd medium ordinatum ad moderandam passionem eius, vel tollendam ignorantiam, non  est quòd ego amittam propriam vitam,  manet enim ille cum eadem ignorantia &   passione ex quibus me interficere intendit.  Rursus neque ad liberandum illum à peccato quod aliàs commiserat, medium est  quod ego permittam me occidi. Manet  enim cum eodem peccato me interfecto.  Sibi igitur imputandum erit si moritur in  peccato quod vltro commiserat, neque pœnituerat. Non enim propterea debeo amittere ius quod habeo ad defendendam propriam vitam, sed possum me ab illo defendere sicut à bestia fera.
  
 Ad alterum argumentum patet ex dictis  in tertia conclusione, non enim adulter confert ius marito, vt occidat illum: neque ipse  amittit ius quod habebat defendendi vitam  propriam ex eo quod adulterium commisit.
  
 DVbitatur secundò. An pro defensione rerum temporalium vel honoris licitum sit inuasorem occidere? Ad  hoc breuiter respondetur conclusione affirmatiua, dummodo talis defensio fiat  cum moderamine secundùm proportionem ad finem intentum. Hæc conclusio  est consensus Philosophorum & ferè omnium Theologorum. Illam asserit Cicero vbi supra, & confirmatur ex Aristotele. 3. Ethicorum, capit. 7. vbi laudat mortem, quam quis oppetit vt tueatur sua, ergo si cum periculo vitæ propriæ potest homo bona temporalia tueri, multo magis  cum periculo vitæ aggressoris.
  
 Præterea, Exodi. 28. vt citatur à Diuo  Thoma in argumento, Sed contra, excusatur à reatu sanguinis qui percussit furem  effringentem fores vel effodientem  domum.  Item ratione naturali probatur conclusio.  Quoniam diuitiæ sunt instrumenta ad virtutem & necessariæ ad vitæ conseruationem, ergo licitum est ista bona defendere ab iniquo aggressore & vim vi repellere,  non obstante occisione illius, quæ per accidens sequitur ex defensione mea: ipse  enim potius se occidit moraliter, dum à vi  inferenda non desistit. Eadem ratio procedit de honore quod est excellentius bonum,  quàm diuitiæ.
  
 Ex dictis sequitur vnum corollarium,  quod non tenetur homo fugere aggressorem quando ipsa fuga est ignominiosa: sicuti est militi & viro nobili. Cæterum clericus vel monachus tenetur fugere, si fuga sua defendit vitam aut rem familiarem:  non enim amittit honorem secundùm statum suum, quod si noluerit fugere & se  defendendo occiderit inuasorem: peccat  mortaliter saltem contra charitatem:  & certo credo quod peccat contra iustitiam. Et  ratio est, quia ille non se defendit cum moderamine proportionato ad finem intentum, sed maiorem vim adhibet quàm oporteret ad assequutionem finis, etenim quod  respectu vnius hominis est proportionatum medium, respectu alterius non est proportionatum: quoniam ille amitteret honorem si fugeret, hic alter nihil amittit.  Conclusio posita intelligenda est cum limitationibus conclusionum præcedentis dubij, scilicet, quod si fuerit persona publica ipse    aggressor, ex cuius morte magnum damnum sequitur reipublicæ, tunc non erit licitum illum occidere pro defensione rerum  temporalium & honoris. Argumenta verò   quæ contra conclusionem possunt obijci  vnico verbo soluuntur, si dicamus quod  quanuis homo teneatur plus diligere vitam  proximi, quàm bona propria temporalia:  hoc tamen præceptum non obligat nisi in  casu necessitatis proximi, & per media communia & ordinata ad illum finem, hic tamen casus non contingit quando proximus  est aggressor ex malitia sua. At vero si ex  ignorantia inuincibili aggreditur bona mea  rapere, putans esse sua, videtur quod tunc  non possim illa defendere occidendo illum.  Respondetur nihilominus, quòd iam est in  culpa dum propria autoritate contendit vendicare sibi illa bona, sed deberet petere ante  iudicem.
  
 DVbitatur tertiò. An sit licitum repercutere eum qui postquam percussit,  separat se ab aggressione. v. g. si quis dedit  alapam proximo, an percussus possit statim  repercurtere? ¶ Arguitur primò pro parte  affirmatiua. Quia illa repercussio est recuperatio honoris qui actualiter offenditur, &   repercussione defenditur & recuperatur.
  
 Arguitur secundò  à simili. Licitum est  persequi latronem fugientem capta præda,  & eripere illam de manibus eius per vim,  etiam cum periculo vitæ latronis, ergo in  casu posito in fragranti iniuria, repercutere  est quasi eripere prædam honoris de manibus iniqui aggressoris.
  
 Arguitur tertiò. Si quis irritet alterum ad  singulare certamen taliter quod irritatus  amittat honorem, nisi acceptauerit pugnam   aut statim euaginauerit gladium: & licitum  est illi defendere suum honorem, etiam si  is qui irritauit illum verbis, iam taceat neque   vltra progrediatur, ergo etiam licitum erit  percutientem repercutere pro defensione  honoris qui adhuc læditur.
  
 Nihilominus sit nobis certissima conclusio & catholica doctrina. Non est licitum  repercutere eum qui percussit, nisi forte adhuc perseueret in pugna: tunc enim repercussio habet rationem defensionis respectu  imminentis periculi, non vindictæ respectu    præteritæ iniuriæ. Probatur egregio testimonio. 1. Petri. cap. 3. Non reddentes malum pro malo, neque male dictum pro maledicto. Item probatur, quoniam vindicta  non est licita particularibus, vt patet Ecclesiast. 28. Qui vindicari vult, à domino inueniet vindictam. At vero qui repercutit vindicat se de percutienti, ergo peccat mortaliter. Hæc est communis doctrina Theologorum bene sentientium. Et si quis aliter  sentit iudicio nostro contradicit sacræ Scripturæ. Verum est tamen quòd non desunt  qui velint fingere quòd illa repercusio non  habet rationem vindictæ dum fit in feruore  pugnæ: sed potius est defensio honoris. Et  idem dicunt de illo qui acceptat duellum  irritatus ab alio, aiunt enim quòd per illam  acceptationem homo defendit honorem  suum. Sed profecto vehementer falluntur  dum ita paralogizantur: quod patebit ex solutionibus argumentorum.
  
 Ad primum argumentum respondetur,  nego antecedens. Quia quanuis honor secundùm leges diaboli recuperetur, tamen  recuperatur per vindictam, quod est illicitum. Et ratio est: quia honor iam est læsus  propter illam percussionem priorem, &   ideo non habet locum ibi iam defensio, sed  est mera vindicta ipsa repercussio: quanuis  per illam recuperetur honor apud viros huius seculi, qui sunt idololatræ mundani  honoris.
  
 Ad secundum concedo antecedens &   nego consequentiam. Ratio differentiæ est  manifesta. Quoniam latro adhuc est in exercitio capiendi aliena, dum non est iam in  loco quieto retinens rem alienam. At vero  qui semel percussit vel contumeliam dixit,  iam læsit honorem meum, neque portat  secum quidquam meum quod ego possim  eripere de manibus eius: sicut si quis abscindat manum meam, non possum ego  abscindere manum eius. Imo si occidat  equum meum: non possum ego occidere  equum illius. Quia illa operatio non habet  rationem defensionis, sed potius offensionis per vindictam. Ita igitur homo se habet  qui pro recuperatione honoris repercutit  eum qui se percussit. Cæterum de antecedente  argumenti, nota quòd si fur vel latro iam    constituit se in loco tuto, vel rem alienam  deposuit vel abscondit, non est mihi licitum per vim recuperare meam rem: quia  tunc iam ille non infert vim actualiter, sed  omnino iam cessauit. Vnde oportet, quòd  respublica iudicet de latrone & compellat  vt mihi restitua. Quòd si quis obijciat. Si de  facto ego contendam cum latrone vt reddat  quod abstulit, ille non poterit iustè defendere rem illam, igitur ego iustè  contendo eripere rem illam. Respondetur nego consequentiam. Quia non est inconueniens, quod sit  iniusta pugna ex vtraq́ue parte: maximè  quod   defensio latronis est contra iustitiam commutatiuam: compulsio autem mea est contra  iustitiam legalem, atque ita diuersis rationibus vtraque pugna est iniusta.
  
 Ad tertium respondetur, quòd nullo modo est licitum acceptare duellum quod condemnatur in Concil. Trident. Sess. 25. c. 19.   in decreto de reformat. & quanuis grauissimæ pœnæ quæ illic apponuntur contra sic  pugnantes & contra fauentes illos, intelligantur de solenni duello, non solum illud duellum est illicitum iure naturæ, sed etiam quodlibet aliud singulare certamen eorum, qui se  adinuicem inuitant vel irritant ad pugnam,  est iure naturæ illicitum: nam vterque se exponit periculo mortis vel occisionis: neque  potest habere rationem defensionis talis acceptatio. Poterit tamen homo sic irritatus ab  alio prudenter & Christianè  respondere pro  defensione sui honoris, dicendo vbicunque  tu me fueris aggressus, vir ego sum qui me  possum defendere, etiam forte cum malo  tuo atque periculo. Atque ita vim moderatè repellit, quousque alter armis velit vti.  Tunc enim iam constat quòd armis potest  se defendere. Sed adhuc dubitat aliquis, si  quis iratus me vocat dicens, quòd vult mihi certa verba facere seorsum, an sit licitum  exire, etiam si suspicet, quòd ille vult vti armis contra me? Ad hoc respondetur, quòd  prudentia opus est in huiusmodi casibus,  fortassis enim habet rationem defensionis,  si in tali casu vir nobilis irritatus velit ęxire ad audiendum sermonem eius qui irritat: quia forte verbis terminabitur illorum  dissidium. At vero si irritatus, est certus moraliter, quòd irritans vult cum illo digladiari, debet verbis suum honorem modeste defendere, vt iam diximus: sed non  tenebitur domi manere, sed poterit exire  quoties sibi opportunum erit ad negotia  sua tractanda.
  
 DVbitatur quarto. An in defensionem  sui, licitum sit præuenire eum qui paratus est iniquè aggredi? Verbi gratia, an  vxor quæ certa est, quòd maritus vult nocte illam suffocare, possit præuenire maritum, & illum occidere. Similiter an habeat  rationem defensionis, si quis occidat eum  qui vadit ad iudicem, vt imponat falsum testimonium propter quod erit occidendus,  vel infamandus vel amissurus bona temporalia. ¶ Pro solutione nota, quòd præuenire in præsenti est, antequam inimicus inuadat damnificare. Nota secundo, quòd aliquando huiusmodi præuentio non est simpliciter præuentio, sed secundum quid, verbi gratia, quando ego post vnum actum aggressionis præuenio alterum, quem prudenter timeo esse futurum in damnum meum.
  
 Sit igitur prima conclusio. Non est licitum simpliciter præuenire eum, quem timeo futurum esse aggressorem. Probatur,  quia illa pręuentio non est propriè defensio, sed directè est occisio hominis ordinata ad conseruationem propriæ vitæ: quemadmodum si adultera nouit, quòd maritus  est conscius adulterij quod illa commisit:  qui tamen nondum quidquam parauit, nihil dixit, vnde colligatur, quòd est actualis  aggressor: nihilominus mulier prudenter  timet, quòd illam sit occisurus. Dicimus  quòd in hoc casu, non est licitum præuenire maritum, & per insidias illum occidere.  Confirmatur conclusio. Quia illud vniuersale principium, vim vi repellere licet, nullo modo verificatur in illo casu: quin potius verificatur, quando supra iniuriam factam altera additur.
  
 Secunda conclusio. Postquam iam aggressor fecit aliquam actionem parando mihi insidias, quas ego aliter effugere non possum nisi occidendo illum: tunc licitum est  mihi medio tempore, antequam instet meum   damnum, occidere insidiantem  etiam si pro tunc  quietus sit. Ratio est: quia tunc propriè  loquendo est defensio vitæ meæ: nam profecto moraliter loquendo, ille est actualis aggressor.  v. g. in casu posito, potest mulier adultera  occidere maritum de quo certa est quod  iam habet vel venenum paratum, vel gladium   aut aliquid simile: tunc enim vim vi repellit  moraliter loquendo, quanuis physicè pro  tunc ipse maritus nihil agat. Similiter dico  de secundo casu: quod si ille qui vadit ad iudicem fuerit admonitus & noluerit retrocedere, poterit is qui iniuriam patitur occidere  illum defendendo se vel sua: si aliter non potest. Imo vero Caiet. infra in. q. 95. ar. 8. ad 3.  & in summa in verbo duellum, ait, quòd  innocens tunc poterit prouocare accusatorem ad duellum & occidere: quoniam accusator iam inuadit innocentem occisurus gladio iudicis. Quin potius secundum istam rationem posset etiam occultè occidere aggressorem non prouocando ad duellum, siquidem  habet illa actio rationem defensionis cum moderamine inculpatæ tutelæ. At vero contra  hanc sententiam Caietani sunt tria argumenta.  Primum argumentum est. Si ipse accusator  bona fide imponeret mihi crimen, non liceret mihi illum occidere, ergo neque si mala  fide. Probo consequentiam. Quia defensio  vitæ propriæ, vt iam diximus licita est etiam   contra ignorantem inuincibiliter.
  
 Arguitur secundò. Sequeretur quod etiam si  accusator intenderet damnificare in causa  ciuili, licitum esset illum occidere. Probatur  consequentia. Quia si illa actio habet rationem defensionis, licita erit pro conseruatione rerum temporalium. Consequens autem  videtur esse inconueniens. Quoniam tunc  daretur occasio litigantibus, vt occiderent homines quos falsos testes esse iudicauerint:  quod esset magna perturbatio reipublicæ.  Confirmatur. Nam iudex iuste puniret talem interfectorem, ergo ipse iniustè occidit.
  
 Arguitur tertiò. Quia propriè vis non dicitur, nisi quando aliquis actualiter aggreditur aliquo facto per se nociuo, sed ille accusator nondum sic aggreditur, ergo tunc non   verificatur, quod vim vi innocens repellit.  Magister Soto propter hoc tertium argumentum in lib. 5. de iust. & iure. q. 1. art. 8. te  net partem negatiuam. Nihilominus sententia Caiet. mihi multo probabilior est. Et confirmatur, quia licitum esset mihi occidere hominem qui vocat seruum, vt me occidat: si  non habeo alium medium, quo vitam seruem  incolumem. Item si quis vadit vt soluat vel  irritet canem aut leonem contra me, licitum   est mihi illum occidere, antequàm soluat canem aut leonem, ergo etiam in casu posito  licitum erit occidere accusatorem vel inuasorem.
  
 AD argumenta in oppositum respondetur. Ad primum, quòd sicut non possum me defendere per vim ab ipso iudice  & ministris, qui bona fide secundùm allegata & probata procedunt, etiam si ex ignorantia id faciat, ita neque accusatorem possum  occidere, qui bona fide & iuridicè me accusat. Ratio est, quia omnes isti exequuntur  officium legalis iustitiæ, ac per consequens  non faciunt mihi iniuriam. Et confirmatur.  Quia innocens probatus nocens tenetur pati mortem illatam à ministris reipublicæ, ergo accusatus tenetur pati accusationem factam secundùm legalem iustitiam. Ratio  vtriusque est: quia sic expedit communi bono  reipublicæ. Cęterum quando quis me inuadit  vel accusat siue ex malitia siue ex ignorantia & non secundum iustitiam legalem, licitum   mihi est me defendere, non obstante morte  illius. ¶ Sed rogat quis quid agam ego, si  quis vadit ad me accusandum de crimine  vero sed occulto, ex cuius accusatione mihi  certum  periculum creatur mortis vel infamiæ.  Respondetur, quòd si ille non habet ius ad  me accusandum, neque procedit secundùm   iustitiam legalem, ita me possum defendere  ab illo, sicut ab imponente falsum crimen.
  
 Ad secundum argumentum respondetur concedo sequelam. Diximus enim iam  quod licitum est pro defensione rerum temporalium inuasorem occidere. Cum igitur  ille accusator per se vel per tertiam personam   iniquè contendat accipere mea bona: licitum   mihi erit illa defendere. Neque illud inconueniens sequitur ex ista doctrina, nisi ex malitia hominum litigantium: qui non prudenter examinabunt circunstantias, in quibus licitum est falsum accusatorem & falsum testem occidere. Ad confirmationem respondetur, concedo antecedens, &   nego consequentiam. Quia iudex procederet ex falsa præsumptione. At si iuridicè posset probari ratio iustæ defensionis,    tunc iudex iniquè puniret interfectorem.
  
 Ad tertium argumentum respondetur,  quòd moraliter loquendo, ille iam cœpit  facere vim quando apponit causam certam  periculi futuri: sicut qui parat laqueum pedibus meis in loco per quem mihi necesse  est transire, neque enim debeo expectare ad  repellendam vim, quando iam nullum erit  remedium. Sed tunc verè me defendam,  quando iam posita est aliqua actio per quam   per bonam consequentiam sequitur meum  periculum: alioquin postea nullus est locus  defensioni relictus.
  
 DVbitatur quinto & vltimo. An sit licitum intendere occisionem aggressoris, vt seipsum homo defendat vel sua bona?
  
 Arguitur primò pro parte affirmatiua.  Omne quod licitum est facere, licitum est  intendere & velle: sed licitum est occidere  inuasorem defendendo se cum moderamine inculpatæ tutelæ, ergo & velle occisionem illius & intendere illam.
  
 Arguitur secundò. Licitum est se defendenti ferire aggressorem in corde illius: imo  & hoc ipsum intendere, sed talis percussio  ex natura sua mortifera est, ergo etiam est licitum intendere occidere illum.
  
 Arguitur tertiò. Quoniam sententia D.  Tho. videtur nimis scrupulosa. Quis enim  est qui se defendat, qui non eligat occisionem   inuasoris, quando non aliter potest euadere?  sed electio esse non potest sine intentione  finis: imo idem actus est electio & intentio diuersis rationibus, ergo non peccat mortaliter, qui intendit occidere inuasorem, vt se  defendat. De hac difficultate M. Soto vbi supra, ait mentem D. Tho. claram esse, videlicet quod tunc duntaxat homicidium fit ex  intentione propter defensionem, quando quis  alterum aggreditur, ipsum præueniens vel ad  vindicandam præteritam iniuriam vel ad cauendam futuram. Et ideo optime ait D. Tho.  id tantum licere publicæ potestati, vel per  bellum respectu hostium exteriorum, vel per  exequutionem iustitiæ respectu pestilentium  ciuium. Sed quando aliquis se defendit cum moderamine inculpatæ tutelæ, dicit quod nihil  horum  contingit, etiam si homo directè mittat  iaculum ad cor, vt occidat aggressorem. Vnde videtur sentire quod se defendendo cum    moderamine non intendit occisionem aggressoris. Et inquit insuper: quòd potest teneri,  quod talis occisio non est medium ad conseruationem vitæ: sed conseruationis effectus. Nam  consueto sermone rectè  etiam appellatur medium, eodemque nomine vtitur D. Thom. in  hoc artic. Hactenus Magister Soto. Verumtamen hic modus dicendi & explicandi doctrinam D. Tho. neque nobis placet, neque D.  Tho. est, nusquam enim D. Tho. dicit quod  occisio hominis est medium licitum personæ   priuatæ ad conseruationem vitæ, sed inquit,  quod ipsa defensio est medium ad conseruationem vitæ, & quod ipsa occisio est effectus  per accidens consequutus  & præter intentionem. Præterea limitare occisionem hominis  ex intentione, tantum ad illos modos, falsum  est. Nam potest quis intendere occidere hominem, vt rapiat pecunias vel ob alium finem ad  salutem suam conseruandam. Alij autem aiunt,  quòd licitum est velle occisionem & intendere tanquam effectum necessario consequutum   ex defensione vitæ: non autem vt medium  ad finem. Sed neque isti attingunt veritatem   & mentem D. Tho. nam ipse appellat talem  occisionem effectum per accidens & præter intentionem defendentis seipsum. Quapropter effectus ille nulla ratione potest dici moralis & voluntarius ipsi defendenti se.  Et ratio est manifesta. Quia ille effectus non   est directè voluntarius, vt patet. Neque indirecte, quia non tenetur homo euitare illum  effectum, dum se cum moderatione defendit, ergo nullo modo est voluntarius. Item  falluntur in eo quod dicunt esse effectum necessario consequutum ex defensione vitæ.  Etenim si dum ego defendo vitam meam,  ipse aggressor separet se: non sequitur mors  illius. At vero si persistit adhuc, & ego me  non possum aliter defendere, tunc necessariò ex suppositione, consequitur occisio aggressoris, non ex ipsa defensione vt est operatio defendentis volita & moralis. Et propterea propriè respectu illius defensionis dicitur effectus per accidens & præter intentionem operantis. Caiet. autem in hoc loco optime explicat mentem D. Tho. exemplo medici,  qui intendit sanitatem infirmi per mediam  potionem, ex qua consequitur debilitatio  infirmi. Tunc enim profectò constat, quòd    medicus non intendit directè vel indirectè   debilitare infirmum: neque accipit pro medio debilitationem: sed solum permittit illam propter maius bonum. Quemadmodum etiam Deus concurrit ad aliquam operationem quatenus bona est, quæ tamen necessario est peccatum, quatenus est à libero  hominis arbitrio contra legem operante: &   tamen nullo modo intendit Deus peccatum   neque directè neque indirectè neque est  causa peccati simpliciter: sed solum permittit peccatum propter aliud maius bonum.  Ita omnino se habet qui se defendens cum  moderamine inculpatæ tutelæ  aggressorem   occidit.
  
 PRO solutione argumentorum notandum est, quòd idem actus materialiter  potest esse bonus respectu vnius voluntatis,  & malus respectu alterius. v. g. passio Christi fuit valde bona respectu volutatis Christi: at verò fuit mala vt procedebat à voluntate Iudæorum & crucifigentium.
  
 Notandum secundò. Quod in defensione cum modera mine inculpatæ tutelæ, idem   actus materialiter est defensio, & est occisio. Defensio quidem bona, quia consideratur ex parte ipsius defendentis tanquam medium proportionatum fini, qui est vitæ conseruatio. Occisio autem est mala respectu  inuasoris: quia ipse tenebatur se subtrahere  ab illo periculo. Et ideo est illi indirectè voluntaria. Cæterum causa physica occisionis  illius bene potest contingere quod sit ipse  defendens se, non autem erit causa moralis,  nisi fortè ex vindicta & odio occidat aggressorem, cum se defendit etiam cum moderamine inculpatæ tutelæ. Est autem hæc  doctrina valde necessaria pro alijs materijs  moralibus. Sunt enim aliqui casus, in quibus  oportet aduertere, an aliquis effectus, qui  aliâs esset malus, moraliter, sit dicendus effectus per accidens, & præter intentionem?  Et an assumatur vt medium, vt sit directè,  vel indirectè volitum? Cuius rei sint nobis  duo exempla. Infirmatur quis vehementer  infirmitate stomachi, vel opilatione ventris, ad cuius remedium necesse est puri &   optimi vini magnam quantitatem sumere:  vnde rursus necesse est, naturaliter quod infirmus inebrietur. Tunc nihilominus secundùm communem sententiam licita est illa  medicina, non obstante ebrietate, quoniam  ebrietas in illo casu est effectus per accidens,  & præter intentionem accipientis medicinam per se ordinatam ad salutem. At verò   si illa medicina immediatè dirigeretur ad  ebrietatem, non esset licitum illam sumere,  etiam si ex ebrietate rursus sequeretur conseruatio vitæ. Ratio est: quia non sunt facienda mala, vt inde veniant bona: sicut etiam  non sunt relinquenda bona, quanuis præter  intentionem operantis sequantur mala: iuxta illud commune Prouerbium; "Potius scandalum nasci permittitur, quàm veritas relinquatur". Est aliud exemplum. Si ad conseruandam vitam, necessaria esset naturaliter  expulsio superflui seminis: nihilominus non   esset licitum vti medicina vel confricatione  excitatiua pollutionis. Ratio est, quia tunc  sumeretur medium, quod secundùm se illicitum est. At vero si esset aliqua medicina,  quæ immediatè ordinaretur ad confortandum partes vegetatiuas vel ad purgandum  hominem, vnde consequeretur physicè effusio seminis: licitum esset sumere talem medicinam, quia illa effusio est effectus per accidens, & præter intentionem accipientis medicinam, nisi homo consentiat vel desideret  ipsam pollutionem: sicut potest etiam peccare se defendendo, qui gaudet de morte  aggressoris. Cæterum diiudicare, qui nam  dicantur effectus per accidens, & in quo casu teneatur homo relinquere actionem aliàs  bonam, ne inde consequatur malum: vel in  quo casu sit ei licitum prosequi bonam actionem, etiam si inde sequatur aliquod malum:  magnum negotium est & prudentiæ non  vulgaris. Duo tamen documenta vniuersalia possumus ante oculos habere in huiusmodi casibus diiudicandis.
  
 Primum documentum sit. Quando actio  bona secundùm se, ex qua sequitur aliquis  effectus secundùm se illicitus vel nociuus  respectu alterius: est tamen mihi necessaria  ad conseruationem eius, ad quod habeo ius:  erit mihi licitum in illa bona actione perseuerare: dummodo effectus ille per accidens consequutus non sit nociuus notabiliter bonis communibus. Et multo magis erit licitum persistere in illa actione, quando ipsa est promotiua boni communis. Hoc documentum verificatur in actione defensionis propriæ vitæ, ad quam sequitur occisio aggressoris: &   in sumptione medicinæ, ad quam sequitur  per accidens ebrietas vel emissio seminis. Verificatur etiam maximè in bello iusto, quando milites pugnantes contra hostes, &  ciuitatem, occidunt pariter innocentes per accidens,  & præter intentionem. Sic enim expedit communi bono, quòd milites non desistant ab  impugnatione ciuitatis, non obstante innocentum periculo.
  
 Secundum documentum sit. Quando  actio illa quæ bona est, aut certè non est mala secundum se, non est mihi necessaria, sed  potius parum vtilis: etsi cessem ab illa, parum aut nihil nocumenti mihi accidit: &   ex alia parte sequitur aliquod nocumentum   notabile proximo: teneor cessare ab illa actione vel ex charitate vel ex iustitia. Verbigratia. Si quis recreandi animi gratia velit iaculari ad scopum, ad quam actionem ille  ius habet: tamen si dum vult iaculari videat  hominem transeuntem, & nihilominus iaculetur, & occidat hominem: non potest dici illa occisio effectus per accidens, & præter intentionem iaculantis, sed est illi indirectè volita illa occisio. Et ratio est, quia ille tenebatur cessare ab illa actione: ex qua cessatione parum, aut nihil damni reportabat:  quanuis aliâs haberet potestatem iaculandi. Et per hunc modum in alijs casibus philosophandum est de proposita difficultate.
  
 Ad argumenta in oppositum respondetur. Ad primum quod si sermo sit de licito  per se: maior est vera, sed minor est falsa,  quod sit licitum per se & absolutè occidere  aggressorem: sed solum dicitur esse licitum  seu potius non illicitum in sua causa per accidens. Et idcirco non valet consequentia dum  infertur, ergo licitum est velle & intendere  occisionem aggressoris: sed solum sequitur,  ergo licitum est velle & intendere defensionem propriæ vitæ, non obstante occisione  aggressoris.
  
 Ad secundum respondetur, concedo maiorem & minorem, & nego consequentiam.  Quia variatur appellatio verbi intendere.  Non enim sequitur, quod si quis intendit  vnum cui aliud intrinsecè annectitur, quòd    intendat illud quod intrinsecè annectitur:   quemadmodum medicus intendit dare medicamentum propter salutem infirmi: cui tamen medicamento intrinsecum est, quod  debilitet, tamen non sequitur quod medicus intendat debilitationem infirmi: nec directè nec indirectè velit eam.
  
 Ad tertium argumentum respondetur,  quod sententia Diui Thomæ, non est scrupulosa prout à nobis explicata est. Eodem  enim modo potest homo se defendere cum   moderamine inculpatæ tutelæ, non obstante occisione inimici, atque si licitum esset in  illo casu intendere occisionem tanquam medium ad salutem propriam. Quin potius  doctrina Diui Thomæ sic explicata, est necessaria pro alijs materijs. Et si quis aliter loquitur impropriè loquitur: etiam si sentiat  nobiscum.



  
 ARTICVLVS VIII.   ¶  Vtrùm aliquis casualiter occidens hominem, incurrat homicidij reatum.
  

 AD Octauum sic proceditur. Videtur, quòd aliquis casualiter occidens  hominem, incurrat homicidij reatum. Legitur enim Genes. 4. quòd  Lamech credens interficere bestiam,  interfecit hominem: & reputatum  est ei ad homicidium. Ergo reatum   homicidij incurrit, qui casu aliter  hominem occidit.
  
 ¶ 2 Præterea. Exodi. 21. dicitur, " Si quis percusserit mulierem prægnantem, & abortiuum fecerit: si  mors eius fuerit subsecuta, reddet  animam pro anima." Sed hoc potest  fieri absque intentione occisionis.  Ergo homicidium casuale habet homicidij reatum.
  
 ¶ 3 Præterea. In decretis distinctione †{
         In decret. dist. 50. c. miror. & ca. clericum. & capi. de his clericis et c. si quit viduam.        
} 50. inducuntur plures canones, quibus casualia homicidia  puniuntur. Sed pœnæ non debentur nisi culpæ. Ergo ille qui casualiter hominem occidit, incurrit homicidij reatum.
  
 SED contra est, quod Augustinus †{
         Epi. 154. non multum procul à fine epist. tomo. 2.        
} dicit ad Publicolam, "Absit, vt  ea quæ propter bonum ac licitum  facimus, si quid propter hoc præter nostram voluntatem quicquam  mali acciderit, nobis imputetur."   Sed contingit  quandoque, vt propter  bonum aliquod facientibus, homicidium consequatur casualiter. Ergo non imputatur facienti ad culpam.
  
 RESPONDEO dicendum,  quòd secundum Philosophum in secundo  †{
         Lib. 2. textu. 49. & 50. to. 2.        
} Physicorum. Casus est causa agens præter intentionem. Et ideo  ea quæ casualia sunt simpliciter loquendo, non sunt intenta, neque  voluntaria. Et quia omne peccatum  est voluntarium secundum Augustinum, consequens est, quòd casualia, inquantum huiusmodi, non sunt  peccata. Contingit tamen, id quod  non est actu, & per se volitum vel  intentum, esse per accidens volitum vel intentum, secundum quod  causa per accidens dicitur remouens prohibens. Vnde ille qui non  remouet ea, ex quibus sequitur homicidium, si debeat remouere, erit  quodammodo homicidium voluntarium. Hoc autem contingit dupliciter. Vno modo quando dans  operam rebus illicitis, quas vitare  debebat, homicidium incurrit. Alio modo quando non adhibet debitam solicitudinem. Et ideo secundum iura, si aliquis det operam  rei licitæ, debitam diligentiam adhibens, & ex hoc homicidium sequitur, non incurrit homicidij reatum: si verò det operam rei illicitæ,  vel etiam det operam rei licitæ, non   adhibens diligentiam debitam, non   euadit homicidij reatum, si ex eius  opere mors hominis sequatur.
  
 AD primum ergo dicendum, quod   Lamech non adhibuit sufficientem   diligentiam ad homicidium vitandum, & ideo reatum homicidij non   euasit.
  
 AD  secundum dicendum, quòd  ille qui percutit mulierem prægnantem, dat operam rei illicitæ. Et ideo  si sequatur mors vel mulieris, vel  pueri animati, non effugiet homicidij crimen, præcipuè cùm ex tali  percussione in promptu sit, quòd  mors sequatur.
  
 AD tertium dicendum, quòd secundum canones imponitur pœna  his qui casualiter occidunt, dantes  operam rei illicitæ, vel non adhibentes diligentiam debitam.

  

 SVMMA ARTICVLI.
  
 PRima conclusio. Qui dans operam rei  licitæ adhibet debitam diligentiam: si  ex hoc homicidium sequatur, non incurrit  homicidij reatum.
  
 Secunda conclusio. Qui dat operam rei  illicitæ vel non adhibet diligentiam debitam, non euadit homicidij reatum: si ex eius  opere homicidium sequatur.

  
 COMMENTARIVS.
  

 Pro intelligentia literæ articuli. Nota ex  D. Tho. in 2. senten. dist. 30. quæst. 1. artic. 2.   quod nomine reatus propriè intelligitur obligatio ad pœnam propter culpam. Hinc est,  quod ipse docet in dist. 42. quæst, 1. artic. 2.     quod cum reatus sit medium inter culpam  & pœnam, accipitur aliquando pro vtralibet. Atque proinde in conclusionibus D.  Thom. potest reatus accipi propriè pro ipsa obligatione ad pœnam: potest etiam accipi pro culpa vnde oritur obligatio, vel  etiam pro ipsa pœna quæ oritur ex culpa.  Tota difficultas huius articuli est de irregularitate, quæ consequitur ex occisione  vel mutilatione hominis. De qua re agunt  Iurisperiti in titulis de homicidio. & in decreto distinct. 50. Summistæ in verbo irregularitas. & in verbo homicidium. Couarru. in Clemen. si furiosus. de homicidio voluntario. Nauar. in manua. c. 27. & super. c.  fin. 14. quæst. 6. Castro libro. 2. de potestate legis pœnalis. Theologi in. 4. Sentent.  distinct. 25. Soto libro. 5. de iustit. & iure.  quæst. 1. art. 4. & 9.
  
 Quatuor nobis disputanda videntur necessariò in præsenti tractatu. Primum erit  de irregularitate, quæ incurritur ex homicidio voluntario. Secundum, de illa quæ incurritur ex homicidio casuali. Tertium, de  illa quæ incurritur ex mutilatione. Quartum, de modo quo tollitur irregularitas: &   simul dicemus, an irregularitas sit propria  censura ecclesiastica de qua possit quis absolui, sicut de alijs censuris ecclesiasticis per  bullam Cruciatæ.
  
 Ante omnia supponenda est irregularitatis diffinitio. Quæ quidem, vt colligitur ex  doctoribus citatis talis est. Irregularitas est  impedimentum iure Pontificio  introductum   ad suscipiendos ordines & in susceptis ministrandum. Dicimus in hac diffinitione quod  sit impedimentum iure Pontificio introductum: vt doceamus, quod nulla irregularitas iure naturali vel diuino introducta est.  In qua re omnes conueniunt. Sed specialius  legendus est Innoc. in. c. nisi cum pridem.  de renuntiatione. & in. c. ad audientiam. de  homicidio voluntario. Et probatur. Tum  quia in sacris literis nullus reperitur locus in  quo sit introducta irregularitas: tum etiam  quia sæpe Summi Pontifices dispensant super irregularitatibus: at vero si irregularitas  naturali vel diuino iure esset introducta, non   posset fieri huiusmodi dispensatio. Et quanuis 1. ad Timot. c. 3. videatur fieri mentio de    irregularitate bigamiæ, & etiam de illa quæ   contrahitur ex homicidio: inde tamen non  colligitur, quod irregularitas sit diuino iure  introducta: quoniam Apostoli statuebant  aliquando leges positiuas ecclesiasticas vtentes ordinaria potestate, quam habebant in  Ecclesia. Ex his sequitur: quod nulla irregularitas est admittenda, nisi fuerit expressa in  iure. Probatur. Quia iure positiuo est introducta, ergo vbi non fuerit expressum ius de  irregularitate, non est admittenda. Et præterea probatur ex Bonifacio VIII. capit. ijs  qui. de sententia excom. in. 6. vbi expressè   hoc ipsum docet. Deinde irregularitas est  odiosum impedimentum: sed odia sunt restringenda, ergo in materia irregularitatis,  non valet argumentum per locum à simili  vel à fortiori: sed debet esse expressa in ipso  iure. v. g. si sit imposita irregularitas contra  Sodomitas, non sequitur quod committentes peccatum bestialitatis incurrant illam.
  
 Est tamen argumentum contra istam doctrinam. Quoniam in casu dubij, an Petrus  sit irregularis vel non, debet haberi tanquam   irregularis, ergo materia irregularitatis non  est odiosa. Antecedens probatur ex cap. ad  audientiam. & ex cap. significasti. de homicidio. in quibus apertè diffinitur illud antecedens. Ad hoc argumentum Ioannes Andreas, Panormit. & multi alij Canonistæ in  dict. cap. ad audientiam. & Nauar. in suo manua. cap. 17. nu. 193. dicunt, quòd in foro conscientiæ in dubio, debet Petrus iudicari irregularis, non autem in foro contentioso. Sed  hæc distinctio non probatur à  Couar. in loco citato. Sed arguit contra illam primò,  quia in citato cap. is qui. absque vlla distinctione inter forum conscientiæ, & iudiciarium decernit Bonifacius, quod nulla est  irregularitas est nisi fuerit expressa, in iure,  ergo in re dubia, etiam in foro conscientiæ iudicandus est liber Petrus ab irregularitate.  Item canones citati, ad audientiam. & significasti, absque distinctione decernunt, quod  in re dubia debet quis iudicari irregularis,  ergo non oportet distinguere inter forum  conscientiæ  & iudiciarium, imo vero illa  iura ex primæua intentione videntur procedere de foro iudiciario. Aliter ergo respondet Couarruuias dicens, quòd dubium    de irregularitate potest contingere dupliciter. Vno modo vt sit dubium de ipso iure. Altero modo vt sit dubium de ipso facto. Hoc est, possumus dubitare an sit lata  aliqua lex de tali irregularitate: & rursus  possumus dubitare, an Petrus fecerit illam  actionem propter quam sit posita irregularitas. Dicit ergo quod quando dubium fuerit de ipso iure: iudicandum est, quod Petrus non sit irregularis. Et probatur ex cap.  is qui. vbi supponitur quod nulla est irregularitas, nisi habeatur expressa in ipso iure: at vero si dubitatio fuerit de facto: tunc  in vtroque foro debet Petrus censeri irregularis, quoniam ita disponit ius ecclesiasticum in illis tribus citatis capitulis. Et quantum ad hoc ita procedendum est de ipsa irregularitate, sicut si esset materia fauorabilis. Et præter ipsa iura citata: est etiam ratio  quæ colligitur ex iure. Quoniam in æquali  dubio ea pars est eligenda in qua minus periculi est. Sed in materia de qua loquimur  minus periculi est, si homo se gerat vt irregularis: quia ex hoc nullum timetur malum, at vero ex opposito magnum incommodum timetur, scilicet, quòd irregularis  & indignus minister celebret sacramentum.  Ex qua etiam ratione possumus colligere,  quod si fuerit æquale dubium an Petrus sit  excommunicatus aut suspensus, debet se habere tanquam excommunicatus & interdictus, maximè in foro conscientiæ: & debet  quærere absolutionem ab huiusmodi vinculis antequam celebret. Sequitur deinde  principaliter quod nulla irregularitas contrahitur propter actum purè interiorem.  Probatur quia omnis irregularitas introducta est iure pontificio: sed ius pontificium nihil decernit circa actus purè interiores, ergo. Vnde non facile intelligitur, quid significent quædam verba quæ habentur in Iubilæis & Priuilegijs. Videlicet, quod confessarius electus possit dispensare super irregularitate etiam mentali. Fortassis posset quis dicere, quod nomine irregularitatis interioris &   mentalis intelligenda est illa quæ incurritur propter actum exteriorem, sed ille actus est occultus, neque potest in iudicio  probari: ita vt talis irregularis absoluatur  tantum in foro animæ. Huic sententiæ non    videtur refragari Couarruuias vbi supra: eo  quod verba illa iubilæi non videntur posse  habere alium sensum: quoniam esset ridiculum explicare illa de irregularitate purè   mentali. Quia nulla talis est, neque esse potest. Ista intelligentia non est nobis improbabilis & certè probabilior esset: nisi contingeret, quod in multis literis apostolicis  aliqua inseruntur ex inaduertentia notariorum, quæ omnino sunt impertinentia &   nullum operantur effectum. Sequitur etiam  ex dictis falsum esse quod irregularitas incurritur ex effusione sanguinis aut seminis  in Ecclesia, sicut opinatus est Soto vbi supra artic. 4. ratio est quia in toto iure non  inuenitur.
  
 Est tamen argumentum ad probandum  quod est aliqua irregularitas diuino iure introducta. Quoniam irregularitas bigamiæ   incurritur ante baptismi susceptionem, vt  verbi gratia, si infidelis in statu infidelitatis  duas habuit vxores successiuè, est irregularis, ita vt etiam postea suscepto baptismate,  non possit promoueri ad ordines sine dispensatione irregularitatis. At vero lex positiua ecclesiastica non extenditur ad eos qui  non sunt baptizati, ergo illa irregularitas non   incurritur ex iure pontificio. Maior habetur expressè  in decreto distinctione 26. capit. acutius. & capit. deinde. quod est Innocentij Primi. & in capit. vna. quod est Diui  Ambrosij. & Innocent. in capit. deinde. diffinit hanc irregularitatem non tolli per baptismi susceptionem.
  
 Secundò arguitur. Probabilis sententia  est, quod propter homicidium perpetratum ante baptismum incurritur irregularitas, quæ non tollitur per baptismi susceptionem: sed illa irregularitas non potest introduci per legem ecclesiasticam, ergo iure diuino vel naturali introducta est. Maior est  opinio glossæ in capit. si quis viduam distinctione 50. quam sequuntur Archidiaconus,  Dominicus & alij Canonistæ. Et quidam  ex Theologis, vt est Ioannes de Maioris  in. 4. sentent. distinct. 27. quæst. 8.
  
 Ad primum argumentum Diuus Hieronymus, cuius verba habentur in decreto. distin. 26. cap. 1. & super primam ad Timoth.  cap. 3. opinatus est, quod ante susceptionem    baptismi non contrahitur bigamia. Illum sequuntur glo. ordi. & Lyra. in illo. cap. ad Timoth. supra. & Maior. in, 4. vbi supra. &  nonnulli etiam ex Canonistis: vt refert Abbas  in capit. gaudemus. de diuortijs.  & mouentur ad hanc sententiam propter primum argumentum. Nihilominus tenendum est,  quod bigamia contrahitur etiam ante baptismi susceptionem, & quod non tollitur  istud impedimentum per baptismum. Hanc  veritatem efficaciter probant tria capitula citata in primo argumento, præsertim in cap.  deinde. quoniam illud est diffinitio Pontificis quę nos cogit hanc sequi sententiam. Ad  argumentum igitur respondetur, quòd bigamia consistit in hoc quod aliquis sit diuisus secundum carnem. Fit autem hæc diuisio per hoc quod aliquis successiuè  contrahit   cum duabus vxoribus: eo quod vir & vxor  fiunt vna caro, & idcirco qui cum duabus  vxoribus contrahit, diuisus est secundum carnem. Quæ quidem diuisio introducta est  non per legem positiuam: sed ex natura rei  cognoscitur. Hinc ergo dicimus quod irregularitas bigamiæ habet fundamentaliter ortum ex natura rei: at verò non habet formaliter rationem irregularitatis, nisi accedente  lege ecclesiastica, quæ prohibet bigamum  promoueri ad ordines propter indecentia,  eo quod ministri ecclesiæ debent repræsentare Christum vnius ecclesiæ sponsum &   virum: cui repræsentationi non conuenit,  quod minister sit bigamus & diuisus secundum carnem.
  
 Ad secundum argumentum. Ipsimet autores citati & quidam alij, quos refert Couarru vbi supra, distinguunt de occisione: &   aiunt, quod occisio iniusta quæ proprio nomine appellatur homicidium, ante baptismum, vel non inducit irregularitatem, vel  si inducit tollitur per baptismum: per quem  omnis defectus moralis tollitur, & omnia  quæ ipsum consequuntur. Occisio vero iusta & licita inducit irregularitatem. Et de  hac occisione procedit argumentum.
  
 Cæterum sententia quæ per oppositum  tenet, quod per nullam occisionem siue iustam siue iniustam, quæ fuit ante baptismum,  incurritur irregularitas, est communis inter  Canonistas, quos refert Couar. vbi supra.  &    Syluest. verbo, irregularitas. num. 28. quam  sententiam etiam sequuntur Theologi doctiores in quarto senten. quidam: distin. 25.  alij distin. 27.  & hæc sententia habet fundamentum in illo cap. si quis viduam. vbi absolutè  & sine aliqua distinctione asseritur, quod   homicidium ante baptismum factum non  inducit irregularitatem, at vero vbi ius non  distinguit, neque nos debemus distinguere: iuxta commune proloquium Iurisperitorum. Et profecto illa distinctio de occisione iusta vel iniusta impertinens videtur  in rem præsentem: quoniam irregularitas  quæ ex homicidio contrahitur non tam pensanda est ex iniustitia quam ex significatione  scilicet, ex defectu mansuetudinis  & lenitatis,  qui interuenit in quacunque occisione siue  iusta siue iniusta, ergo omnis occisio ante  baptismum vel inducit irregularitatem: vel  nulla occisio inducit. Ad argumentum igitur secundum negatur antecedens. Quòd si  quis interroget rationem differentiæ, quare  bigamia quæ fit ante baptismum inducat irregularitatem post baptismum: & non homicidium? Respondent Couar. & Nauar.  vbi supra, quòd irregularitas in homicidio  incurritur propter quendam horrorem, qui  tollitur per baptismum. Sed non satis intelligo hanc solutionem: quia irregularitas  homicidij non in horrore sed in defectu lenitatis consistit, quam debent seruare ministri altaris: vt conformentur mansuetudini  Christi. Quapropter respondemus aliter:  quòd defectus qui reperitur in bigamia,  pertinet ad naturales defectus, qui quidem  possunt incurri ante obligationem legis positiuæ  & ante baptismum. Sicut si quis sit  mancus ante baptismum. At vero defectus  lenitatis, qui consideratur in homicidio:  non   est defectus naturalis: sed solum habet rationem defectus ex consideratione legis positiuæ, comparantis hominem ad Christum  mansuetissimum. Et propterea iste defectus non contrahitur nisi ab illo qui subijcitur legi ecclesiasticæ: non tamen negamus  quin potuisset Ecclesia statuere, quod per  baptismum auferretur indecentia bigamiæ:  Sed assignamus rationem quare Ecclesia noluerit, quòd defectus ille bigamiæ tolleretur in baptismo: quin potius baptizatus statim inciperet esse formaliter irregularis. Hactenus de diffinitione irregularitatis.
  
 Iam vero accedentes ad primam considerationem quæ est de homicidio voluntario, quomodo ex illo contrahatur irregularitas, statuimus certam conclusionem. Propter homicidium voluntarium ante baptismum siue iustè siue iniustè fiat, nulla incurritur irregularitas. Probatur ex ipsa dispositione iuris titul. de homicidio. libro. 6. & in  illa distinctione 50. Decreti.
  
 Aduertendum est autem primo, quod  quanuis homicidium, si ad proprietatem  vocis attendamus, denotet occisionem iniustam, tamen secundum iuris consuetudinem loquendi, sæpe accipitur vniuersaliter  pro occisione hominis siue iusta siue iniusta, hoc patet in titulis de homicidio, vbi secundum communem intelligentiam Canonistarum, nomine homicidij intelligitur etiam occisio iusta. Et certè  Diuus Thomas  articulo præcedenti ad tertium, etiam videtur vsurpare homicidium in ista significatione ampla. An verò in vniuersum tam in  iure communi, quàm in priuilegijs specialibus huc nomen homicidium voluntarium  accipiatur in hac ampla acceptione, dicemus infra in secundo tractatu.
  
 Aduertendum secundo, quod homicidium voluntarium illud est, quod procedit  ex intentione: siue intendatur vt finis, siue vt  medium, siue vt effectus necessario consequutus ad aliquam actionem Physicè loquendo, præuisus tamen est ab operante:  quanuis sequatur præter intentionem eius  & per accidens. Hinc est quod quando aliquis in sui defensionem interficit aggressorem, illa occisio appellatur homicidium voluntarium secundum consuetudinem iuris  & modum loquendi Iurisperitorum.
  
 Nihilominus, differentia versatur inter  doctores in diffiniendo, an homicidium  quod in se ipso non est voluntarium, sed in  sua causa, debeat reputari vokuntarium quantùm ad rationem incurrendi irregularitatem, & modum dispensandi in ipsa irregularitate. Quæ res multum refert, vt intelligamus ad quantum se extendunt concessiones iuris & priuilegia, quando datur facultas dispensandi super irregularitatem casualem, præter eam quæ est ex homicidio voluntario. Caietanus in hoc articulo in solutione ad tertium, dicit quod illud homicidium, quod est volitum in causa ex qua per  se moraliter, & vt in plurimum sequitur  mors, censendum erit voluntarium. Ponit  exemplum, verbi gratia, qui mulieri impręgnanti magnum terrorem incutit, ex quo  sequitur aborsus fœtus animati, censetur homicida voluntarius: & incurrit irregularitatem homicidij voluntarij: quoniam ex illo  terrore per se & regulariter sequitur aborsus in muliere prægnante. Hanc sententiam sequitur Couarruuias in secunda parte relectionis citatæ  à principio. Et probatur primo, quia qui vult causam per se, vult  etiam totum illud quod ex causa sequitur,  ergo qui vult homicidium in causa ex qua  sequitur per se mors, vult etiam per se mortem & ex consequenti est voluntarium homicidium. Confirmatur, quia illud dicitur  homicidium casuale, quod sequitur præter  intentionem operantis: sed homicidium  quod sequitur ex causa per se ex qua vt in  plurimum sequitur mors, non est præter  intentionem, imo videtur virtualiter volitum, ergo numerandum est inter voluntaria homicidia. Secundo probatur ex capit.  fina. de homicidio. in sexto. vbi censetur homicida & irregularis ille qui præcepit seruo, vt aliquem verberaret, exprimendo tamen ne occidas vel mutiles, si de facto ex  verberatione sequuta est mors. Hoc autem non alia ratione decernitur, nisi quia  homicidium, illud fuit volitum in sua causa, scilicet in verberatione, ergo vera est sententia Caietani. Aliter sentit Nauarrus in  suo Manuali capitul. 17. numero 240. vbi  duo asserit. Primum est, quòd qui vult homicidium in causa proxima ex qua necessario sequitur mors naturali necessitate: reputatur homicida voluntarius. Verbi gratia, si quis propinat venenum alicui, etiam  si id faciat sine animo occidendi, est homicida voluntarius: quoniam venenum est  causa proxima inferens mortem. Secundum est, quod quando causa non est ita proxima neque necessariò sequitur mors ex illa, quanuis sequatur regulariter, non tamen  censebitur homicidium voluntarium. Hoc    secundum dictum directè contrariatur opinioni Caietani. Sed probatur, quia quando  homicidium voluntarium diffinitur in iure, illud esse dicitur, quod dolo & animo occidendi committitur: ita diffinitur in. l. prima. ff. de Siccarijs. ergo homicidium quod  non committitur animo occidendi non censetur in ipso iure voluntarium. Secundò probatur, quia in Concilio Tridentino, sessione 14. capit 7. illud duntaxat appellatur homicidium voluntarium quod fit per insidias aut ex proposito: & omne aliud homicidium reducitur ad homicidia casualia. At  vero illud homicidium, quòd est tantum voluntarium in sua causa aliquantum remota:  non censetur fieri per insidias neque ex proposito, ergo numerabitur inter casualia.
  
 Tertiò probatur. Illud capit. vltimum. de  homicidio. in sexto. in quo potissimum fundatur sententia contraria, non probat quòd  homicidium, de quo ibi fit mentio, sit voluntarium: sed tantum probat, quòd inducat irregularitatem: & quod ille est homicida. Sed omnia hæc verificantur satis de homicidio casuali, quod potest inducere irregularitatem. Alijs verò Theologis placet  magis hæc opinio doctissimi Nauarri: quanuis dicant quod si attendamus ad rigorem  Metaphysicum & Philosophicum moralem, sententia Caietani verissima est, & eius  argumentum conuinceret illud homicidium esse simpliciter voluntarium. At vero ex iuris benignitate & pia interpretatione huiusmodi homicidium, de quo procedit secundum dictum Nauarri, non debet  censeri voluntarium quantum ad modum  rigurosum inducendi irregularitatem, quanuis aliâs inducat illam tanquam homicidium   casuale. Præterea mouentur ex verbis Concilij Tridentini iam citati. Et denique quoniam secundum leges ciuiles iam citatas &   plures alias, huiusmodi homicidium non  punitur pœna ordinaria & rigurosa: sicut  punitur homicidium voluntarium: sed ius  Canonicum debet esse magis pium quam  ciuile. Ergo si ius ciuile non reputat huiusmodi homicidium esse voluntarium, multominus iure Canonico debet censeri voluntarium quantum ad rigurosam pœnam  & censuram irregularitatis. Nobis tamen    neuter modus dicendi plene satisfacit, multo autem minus sententia Caietani, videtur  enim loqui de voluntario quantum attinet  ad veram culpam. Constat autem, quòd irregularitas absque aliqua culpa potest contrahi, ergo non loquitur de homicidio voluntario, quantum attinet ad irregularitatem. ¶ Deinde ratio Caietani satis infirma  est. Ostendimus enim iam non esse consequentiam necessariam, quod si quis vult causam velit etiam effectum qui per se consequitur ad ipsam causam, verbi gratia, infirmus vult sumere potionem ex qua per se &   necessario sequitur debilitatio, & tamen non   vult debilitationem: licet permittat illam.  Sed oportebat adijcere, vt ratio Caietani esset bona, quòd homo teneretur euitare illam causam. Tunc enim effectus consequens esset voluntarius in sua causa saltem  indirectè. Deinde modus explicandi Nauarri, etiam impugnatur exemplo. Verbigratia, quando quis defendens amicum aut  patrem, occidit aggressorem: nulla ratione  est voluntaria illa occisio nec directè nec  indirectè: & tamen incurritur irregularitas.  Ergo necessarius est alius modus explicandi, quomodo per homicidium voluntarium   incurratur secundum rigorem iuris irregularitas. Etenim prædictum homicidium  non potest reduci ad casuale: contrahitur  enim irregularitas indispensabilis, nisi per  summum Pontificem. Præterea secundum  communem omnium sententiam consulens, præcipiens, exhortans ad occisionem  alicuius, si sequatur occisio contrahit irregularitatem rigurosam homicidij voluntarij.  Etenim non est necessarium, quòd ad consilium, ad præceptum, ad exhortationem  sequatur ille effectus occisionis: imo neque  vt in plurimum consequitur. Ergo alius modus explicandi necessarius est, vt intelligamus quando contrahitur irregularitas secundum rigorem iuris ex homicidio voluntario, prout opponitur casuali. Sit igitur  nobis hæc regula.
  
 Quotiescunque voluntas hominis directa siue licitè siue illicitè, influit in effectum  occisionis influentia morali, incurritur irregularitas secundum rigorem iuris ex homicidio voluntario. In hac regula includimus    prætores, ferentes sententiam sanguinis, accusatorem, & testes, aduocatum contra reum,  tabellionem, carnificem, præconem. Includimus etiam omne homicidium ex proposito quod est peccatum mortale. At vero consequenter etiam includimus præcipientes,  consulentes, exhortantes, & auxilium scienter dantes. Non autem includimus homicidia omnia mortaliter culpabilia ex negligentia, considerantis quod sequeretur occisio. Hæc enim appellantur secundum morem loquendi iuris Canonici homicidia casualia: quanuis propter illa incurratur irregularitas dispensabilis ab episcopo. Si autem  essent purè casualia præter omnem rationem voluntarij, non incurritur propter ipsa  homicidia aliqua irregularitas.
  
 Secunda regula est magis particularis.  Quando occisio futura præuisa est in sua  causa: & nihilominus homo vult operari  causam illam: vel quia licitum est sibi sic operari, vel quia tenetur, vel etiam peccando  sic operetur: manet irregularis secundum rigorem iuris: & illa occisio dicitur homicidium voluntarium. Ab ista secunda regula  excipiuntur aliqui casus ex benignitate iuris. Videlicet quando quis defendens se ipsum pręuidet mortem aggressoris futuram,  & nihilominus se defendit. Sed non excipitur quando præuidet mortem aggressoris  defendendo patrem, vbi nullum est peccatum: imo esset peccatum si non defenderet.  Ratio huius est, quia in hoc impedimento  ecclesiastico irregularitatis, quę contrahitur  ex occisione hominis, magis attenditur in  ipsa repræsentatione occisionis: quàm ratio  culpæ. Et propterea quædam irregularitates ex homicidio, quæ contractæ sunt simul  cum peccato mortali, sunt facilius dispensabiles: quoniam occisio fuit casualis aliquo  modo, quàm aliæ irregularitates, quæ sine  culpa contractæ sunt: eo quòd occisiones  istæ non fuerunt à casu, sed fuerunt præuisæ  & directè volitę, vt medium ad finem:   sicut Prætor vult suspendere latronem. Nihilominus vt hæc magis explicentur.
  
 DVbitatur primo. An qui in defensionem propriæ vitæ alterum occidit,  etiam cum moderamine inculpatæ tutelæ,  maneat nihilominus irregularis. Et ratio dubij prima est, quia homicidium voluntarium illud etiam est, si quis præuidens mortem aggressoris, illum interficit. Ergo manet irregularis. Patet consequentia, quia omne homicidium voluntarium inducit irregularitatem. Illud autem non est casuale.
  
 ¶ Secundo, hoc videtur expressum in Concilio Tridentino, Sessione 14. Decreto de reformatione capit. 7. vbi dicitur. Si vero homicidium non ex proposito, sed à casu vel  vim vi repellendo, vt quis se à morte defendat, fuisse commissum narretur, committatur ordinario loci, vel Metropolitano, aut  episcopo: qui probato euentu possit dispensare. Ecce irregularis censetur qui se defendendo alterum occidit, siquidem dispensatio huius casus committitur episcopo. Respondetur tamen, quod tempore D. Thomæ iste talis irregularis habebatur, vt colligitur ex articulo præcedenti ad tertium, vt  ibi bene notat Caietanus. Nihilo minus tamen nostris temporibus iam certum est oppositum: quòd videlicet non maneat irregularis. Patet ex Clementina, si furiosus. de  homicidio. vbi excipitur ab irregularitate,  & qui purè casualiter occidit, & qui etiam  occidit in defensionem suæ vitæ. Disputant  autem doctores. Vtrùm ante decisionem  istam Clementis verè maneret irregularis  iste occidens, defendendo se. Nauar. in Manuali capit. 27. numer. 209. dicit quòd Pontifex in illa Clementina, non fecit nouum  ius: sed declarauit antiquum. Et fatetur hoc  esse contra D. Thom. & ratio illius est: quia  textus non continet verba, quæ denotent nouum ius, ergo ita interpretandus est. Sequuntur  illum aliqui iuniores, maximè ex Iurisperitis. Veruntamen oppositum reputo verum & colligo à posteriori, quia nullum  ius antiquum extat ante illam Clementinam, nec Nauarrus illud attulit, ergo non  erat in iure. Et etiam quia Diuus Thom. id  non ignorabat, qui tanquam certo supponit, talem homicidam incurrere irregularitatem: olim ergo omnis homicida voluntarius irregularis erat, & solum excipiebatur  homicidium purè casuale.
  
 Ad primum respondetur, concedendo,  quod talis homicida voluntarius est, quia  sciens operatur & præuidens effectum  & mortem futuram: nihilominus cum damno aggressoris se defendit. Cæterum ex benignitate iuris excipitur iste talis ab irregularitate:  quia omnia iura tam naturalia quâm positiua fauent conseruationi viuentium, & maxime quando in conseruanda vita homo  patitur violentiam.
  
 Sed contra. Sequitur, quod non manet  irregularis adulter, qui occidit in defensionem suæ vitæ maritum adulteræ  inaduentem   ipsum. Probatur sequela. Quia hoc facit  etiam in defensionem propriæ vitæ ad quam   conseruandam habet ius in illo casu. Ad hoc  quidam ex Iurisperitis negant consequentiam, & sequuntur sententiam Nauar. in manuali, cap. 15. nu. 7. & etiam Couar. vbi supra. Dicunt enim isti, quod illa actio illicita adulterij: est quasi via moraliter loquendo ad homicidium alterius, & idcirco inducit irregularitatem, nihilominus oppositum   est probabilius. Et fundamentum contrariæ sententiæ supponit falsum, quia quanuis  aliquando ex tali actione illicita, sequatur  homicidium, tamen est per accidens. Moraliter enim & frequenter illud non sequitur.  Quocirca tenendum est, quòd non maneat  irregularis, magis quàm qui dans operam  rei licitæ in sui defensionem, alterum occidit.
  
 Ad secundum respondetur, quòd Concil. Trident. loquitur, quando iste se defendens dubitat rationabiliter de modo iustæ   defensionis, & vtrùm cum moderamine inculpatæ tutelæ, aut sine illo tale homicidium   commiserit: iste enim casus frequenter contingere potest & ita iustum est, vt committatur ordinario & eius discussio & dispensatio. Summo autem Pontifici reseruantur irregularitates omnes quæ oriuntur ex homicidio voluntario &  à proposito.
  
 Aliud dubium est, Vtrùm qui occidit alterum pro defensione honoris & bonorum  temporalium, maneat irregularis? Couarr.  relect. iam citata, par. 3. numer. 4. dubitat de  occidente in defensionem honoris, an maneat irregularis: nihil ominus tamen numero. 5. concludit resolutoriè, quod occidens  siue defendendo honorem siue proprium  censum, non manet irregularis. Probatur  hæc sententia ex capit. 2. de homicidio, vbi  Summus Pontifex diffinit, quòd non sit deponendus clericus, qui interfecit latronem  volentem expoliare illum, ergo non inducitur irregularitas ex occisione pro defensione bonorum temporalium, alioquin deponendus esset iste.
  
 Secundò de honore specialiter arguitur:  quia à viris probis & rectè sentientibus honor præfertur vitæ  & prudenter ac iustè   quis pro honore prodigit vitam, ergo sicut  qui pro defensione vitæ occidens inuasorem non manet irregularis: ita non manebit irregularis qui pro defensione honoris  alterum occidit cum moderamine inculpatæ tutelæ.
  
 Tertiò. Facultates & bona temporalia  per se ordinantur in conseruationem vitæ,  ergo sicut in defensione vitæ occidens non  manet irregularis, ita neque occidens pro  defensione bonorum. Consequentia probatur à paritate rationis: quia eadem causa est  de fine, & de his quæ per se ordinantur in  consequutionem finis per se, quare Theologi  diffiniunt quod sicut licitum est defendere  vitam etiam cum damno aggressoris: ita etiam   licet defendere proprium censum cum damno tertij, vnde regula iuris habetur, quod  vbi est eadem ratio sit eadem iuris dispositio. ¶ Quarto & est argumentum potissimum Couar. quia nullus ex occisione priuata  manet irregularis, nisi talis occisio fuerit culpabilis, vt patet inductiuè: cum ergo occisio  pro defendendo honore & proprijs facultatibus non sit culpabilis, non inducet irregularitatem. ¶ Alij autem doctores & maxime  Theologitenent oppositum, & ratio illorum   est: quia iura non excipiunt homicidam ab  irregularitate nisi qui purè casualiter occidit, vel in sui defensionem vel in propriæ vitæ defensionem: sed qui occidit inuasorem  pro defendendo honorem non occidit casualiter cum præuideat talem effectum, nec defendit propriam vitam directè, ergo non excipitur in iure. Et fundamentum huius rationis,  est decretum Bonifacij supra citatum qui voluit  quod nullus habeatur irregularis, nisi qui  exprimitur in iure, qua ratione & in exceptionibus vtendum est vt nullus videlicet  homicida excipiatur ab irregularitate, nisi  qui expressè excipitur in iure. Dicere vero  quod talis est homicida casualis in iure: falsum supponit, nam eadem ratione haberetur homicida casualis, qui pro defendenda  vita alterum occidit: hoc vero est contra contextum iuris, qui distinguit inter homicidam   purè casualem & istum qui occidit in sui defensionem. Vnde sententia Theologorum quia  tutior & magis conformis iuri tenenda est.
  
 Ad primum respondetur, quòd ibi Pontifex dispensauit cum illo clerico super irregularitate quam contraxerat, & hoc bene  colligit glossa, quia ibidem pręcipitur, quod  maneat & viuat in perpetua pœnitentia: quod   signum est dispensationis.
  
 Ad secundum respondetur, quòd multi  viri honoratissimi tenent oppositum, quòd  videlicet vita præferatur, quia fundamentum   est omnium reliquorum: & quanuis id daremus oppositæ  sententiæ, quod honor esset  præferendus: consequentia est nulla. Sicut  non valet, bene viuere quid præstantius est  quàm vita: ergo sicut qui occidit inuasorem  non manet irregularis, ita nec qui occideret  impedientem vt aliquis non rectè viuat. Sed  contra sequitur, quòd si aggressus occidit  inuasorem quem poterat non occidere si fugeret, quod maneret irregularis: consequens   est falsum, ergo. Sequela patet: quia iste talis  non defendit vitam sed honorem, postquam   facile posset seruare vitam sine occisione,  quanuis cum aliquali dedecore. Couar. vbi  supra dubius videtur in hac parte: verum tamen certo tenendum est, quod non maneat  iste irregularis: quia directè defendit propriam vitam quanuis per accidens admisceatur defensio honoris. Sicut enim aggrediens intendit occidere non vero inhonorare: ita etiam aggressus intendit per se defendere propriam vitam non vero honorem, nec tenetur consulere vitæ alienæ cum  iactura proprij honoris: quare non censetur  fuga ista medium ordinatum aut necessario ponendum ad euitandam  mortem proximi.
  
 Ad tertium respondetur negando consequentiam. Quia in iure non excipitur expresse qui occidit pro defensione bonorum temporalium, quæ licet ordinentur ad tuendam   vitam, non tamen semper, nec omnia illa quibus expoliamur necessaria sunt ad vitam. Poterit enim qui ijs bonis priuatur, alia via sibi  comparare bona quibus viuat: secus esset si    daretur casus quod  à me auferetur ab aliquo panis quo extremè indigerem: quia tunc non  defenderem propriè bona temporalia sed  vitam, quæ non potest conseruari sine tali  pane vt supponimus. Similiter iudicandum  est, de illo qui defendit arma sine quibus  absque dubio morietur. Igitur in casu argumenti respondetur, quòd non est eadem  ratio de vita & de alijs bonis externis: imo  quanuis esset eadem ratio, argumentum non   valeret: quia irregularitas non ex ratione sed  ex textu pensatur.
  
 Ad quartum respondetur, quòd irregularitas non semper respondet culpæ, quare  non semper est pœna: sed quandoque vt dictum est incurritur propter significationem,  & ideo quanuis defendens bona temporalia non culpabiliter occidat: tamen est sufficiens fundamentum illatæ irregularitatis,  nempe significatio.
  
 DVbitatur tertiò. Vtrùm occidens aliquem pro defensione vitæ proximi,  aut pro conseruanda republica: maneat irregularis? ¶ Prima opinio docet, quòd si iustè   quis defendat vitam proximi, siue ex præcepto siue ex consilio id faciat, non manet irregularis occidendo inuasorem. Referuntur  autores huius sententiæ  à  Couar. vbi supra,  numer. 5.  & argumentum illorum est: quia  irregularitas vel incurritur propter culpam  vel propter significationem: sed in huiusmodi  defensore non est culpa, vt patet, neque est  significatio quæ fundat irregularitatem, quod  patet: quia defensio illa est maxime meritoria & actus excellentissimæ virtutis: ergo nulla ibi est significatio cui congruat censura  aut priuatio ordinum vel executionis eorum.
  
 Alia sententia per oppositum docet, quod talis  occisor semper manet irregularis, siue id faciat præcepto siue consilio. Ita tenet Nauar.  c. cit. nu. 14. & Caiet. 2. 2. q. 40. art. 2. Alij distinguunt in hac parte, quod si defendens vitam alienam vel rempublicam, hoc faciat sua  sponte, manet irregularis occidendo: si autem id facit quia præceptum imminet, non  manet irregularis. Sunt & aliqui iuniores qui aliter distinguunt, quòd si talis  defensor & occisor fuerit sacris initiatus,  non manet irregularis: si vero non ordinatus irregularitatem contrahit, & adhibent    rationem huius: quia irregularitas in initiatis  sacris ordinibus, habet rationem pœnæ, ac  subinde supponit culpam, quæ cum nulla  sit in tali defensore & occisore non incurretur: verum tamen in non ordinato iustè incurritur propter solam significationem non   habens rationem pœnæ. Dico tamen in huius resolutione, quod sententia communis  & quæ vsu recipitur est, quod iste talis maneat irregularis, siue hoc faciat consilio siue  præcepto siue ordinatus vel non, siue pro  defendenda vita patris vel proximi, siue pro  defensione reipublicæ. Ratio est, quia huiusmodi est voluntarius homicida & non  in suæ vitæ defensione, ergo secundùm ius,  vbi iste non excipitur, irregularis censetur.  Et ratio in oppositum inualida est: quia iudex tenetur ex præcepto occidere reum, &   meretur in illo damnando, & tamen manet irregularis. Similiter ante diffinitionem  Clementinæ citatæ, qui occidebat alterum  in suæ vitæ defensione manebat irregularis,  quanuis exerceret opus meritorium. Illud  autem discrimen quod alia opinio inuenit  de ordinato vel non ordinato futile est: quia  ordinatus bene potest incurrere irregularitatem quæ solum contrahitur propter significationem: & quidem in casu posito eandem   habet deformitatem & indecentiam mors  sequuta in ordinato atque in non ordinato,  ergo eadem significatio ibi considerabitur.
  
 DVbitatur quartò. Vtrùm denuntians  coram iudice ex quo sequitur quod  reus interficiatur, maneat irregularis? Pro  resolutione nota, quòd denuntiatio ista potest fieri tripliciter in proposito. Primò, absolutè  &  non intendens occisionem alterius  quanuis illam præuideat. Secundò, intendens propriam vindictam denuntians tamen absolute coram iudice. Tertiò, interius  intendens vindictam & occisionem denuntiati, exterius tamen protestans se hoc non  facere propter vindictam aut intentionem  mortis.
  
 Prima conclusio. Duobus modis prioribus si fiat denuntiatio & sequatur homicidium, inducitur irregularitas. Probatur, quia  in iure iste talis censetur homicida voluntarius, quia quanuis non velit mortem proximi vt finem vel vt medium: vult tamen illam in effectu, ergo est irregularis.
  
 Secunda conclusio. Denuntians tertio  modo non est irregularis. Ita Couarruuias  in relectio. citata.  & multi iuniores subscribunt. Probatur ex cap. prælatis. de homicidio in. 6. vbi habetur quod clericus denuntians coram iudice ex quo aliquis occiditur, si faciat protestationem se non intendere alterius mortem aut propriam vindictam,  non debet illi imputari, & loquitur iuxta  communem interpretationem textus de non  imputanda irregularitate, ergo denuntians  tertio modo, siue clericus sit siue non, non  est irregularis. Et confirmatur, quia ius Canonicum cum exter num sit non respicit animum nec intentionem internam, ergo cum   iste protestatur exterius iuxta formam illius  capitis: verè excipitur ab irregularitate, nihil  conferens aut detrahens à tali exceptione  iuris, animus non explicatus.
  
 Sed contra sunt duo argumenta. Primò   arguitur. Nam iste est homicida voluntarius & dans operam rei illicitæ: ergo censetur irregularis. Probatur antecedens. Quia  peccat in tali denuntiatione. Nec sufficit dicere, quod iste solum habet internam intentionem prauam: quia talis intentio tendit in  opus externum & ibi explicatur: sicut quando hæreticus qui erat purè mentalis postea  nutibus aut signis explicat hæresim manet  excommunicatus in iure.
  
 Secundò. Quia iste clericus esto ita sit,  quod non maneat irregularis quia excipitur  in iure, tamen non ordinatus nullibi excipitur, & vt supra diximus, sicut ad inducendam irregularitatem requiritur expressio iuris, ita ad exceptionem ab irregularitate requiritur expressio iuris.
  
 Ad primum respondetur, quòd iste talis  non dat operam propriè rei illicitæ, quanuis   cum praua intentione licitam  denunciationem   exequatur: sicut qui celebrat in peccato mortali non dicitur dare operam rei illicitæ:  quare licet iste denuntians sit homicida  voluntarius quantum ad culpam: non tamen talis iudicatur iam supposita determinatione illius textus, vel saltim excipitur, & actus ille interior in isto denuntiante  nunquam manifestatus est, imo exterius  protestatus est oppositum: sicut si hæreticus    mentalis dicat exterius oppositum illius quod  habet interius, non incurrit pœnas iuris.
  
 Et ad secundum facile patet, quod ius excipiens clericum, virtualiter excipit non ordinatum: & ratio ibi subiuncta hoc ostendit & est communis, videlicet, ne metuentes   irregularitatem non denuntient, & sic iniqui homines multiplicentur in republica.
  
 DVbitatur quintò. Vtrùm clericus vel  alius quicunque qui facta protestatione prædicta denuntiet in causa sanguinis, non   in sui sed alterius vindictam maneat irregularis? Nauar. & alij iuniores tenent, quod manet irregularis: quia in dicto cap. prælatis. solum clericus denuntians contra sibi malefactores eximitur ab irregularitate, ergo si denuntiatio fiat contra malefactores reipublicæ aut proximi, denuntians erit irregularis.  Quod confirmant, quia illa est exceptio iuris antiquioris, in quo omnis denuntiator  in causa sanguinis manebat irregularis: sed  exceptio cum sit odiosa & iniuriosa non est  extendenda sed potius restringenda, ergo.
  
 Secunda sententia est in oppositum, quoniam eadem ratio est quando denuntiatio  fit contra proprios malefactores & in vtilitatem denuntiantis: atque si fiat contra malefactores reipublicæ  & in vtilitatem alienam: vbi autem est eadem ratio debet esse  eadem iuris dispositio: ergo non censebitur iste irregularis. Ita videtur tenere Caietanus. 2. 2. quæst. 40. art. 2. & Soto relectione de ratione tegendi & detegendi secretum, memb. 2. quæst. 4. Nec displicet Couarruuiæ vbi supra.
  
 Tertia sententia distinguit, quòd si immineat graue damnum, & maxime si illud tendat contra bonum commune, absque irregularitate siue clericus, siue laicus sit, potest  denuntiare in causa sanguinis: cæterum si  denuntiatio tendat ad quærendam vindictam, vel sumendam satisfactionem de crimine perpetrato: dicunt, quod incurritur  irregularitas: Ita Nauar. capit. citato, numero 213. & capit. 18. numero. 54. & Couarruuias in relectione citata, par. 2. §. 5. & quadrat sententiæ Caietani. 2. 2. quæstione. 33.  articulo. 7.
  
 Quarta sententia est quod etiam absque irregularitate in causa aliena, non solum reipublicæ sed personæ priuatæ, potest clericus denuntiare: maxime in vtilitatem consanguineorum qui quasi vnum reputantur  in iure. ita Felin. in cap. significasti. 2. de homicidio. Sed mihi non placet prima sententia, quia ius canonicum plus debet fauere  ijs qui denuntiant in vtilitatem reipublicæ,  quàm qui in commodum proprium, ergo  iustè extenditur illud cap. vt comprehendat denuntiantes in vtilitatem aliorum. Quare tenendum est, quòd cap. illud  non est exceptio iuris, sed nouum ius quod se extendit ad clericos denuntiantes, facta tali protestatione, siue hoc fiat in propria siue in alienam satisfactionem, & in hoc fauet secunda sententia.
  
 Tertia sententia displicet, quia voluntariè excipit illum qui intendit satisfactionem   proximi. Nam textus non attendit animi  intentionem, sed solum requirit quod exterior protestatio fiat, & ne mala exorbitent  in republica: quare bene corrigitur à quarta  sententia. Ex quo sequitur quod in capite  illo fit fauor denuntiantibus & iustè defendentibus sua vel aliena, vnde ampliandus  est. Et quanuis ibi solum fiat mentio de denuntiantibus contra suos proprios malefactores: rationabiliter tamen & propter causam ibi expressam quæ communis est, extenditur ad non clericos & ad alios qui intendunt satisfactionem, siue publicam siue  priuatam.
  
 Nota tamen, quod clericis interdicitur  in iure denuntiatio in causa sanguinis, vt patet in cap. clericis. & in cap. sententiam. extra. ne clerici vel monachi. quare si non faciat protestationem, peccat mortaliter &   manet irregularis. Laicus vero quanuis maneat irregularis, non  tamen peccat mortaliter:  quia non est illi interdicta talis denuntiatio.
  
 DVbitatur sextò. Vtrùm maneat irregularis qui docet, consulit, aut præcipit, vt malefactores occidantur? ¶ Pro parte  affirmatiua arguitur primò. Quia etiam imminente causa sanguinis, licet doctoribus  publico tradere ea quæ habentur in iure, &   decernere in quibus casibus malefactores  occidendi sint, quanuis ex hoc iudices postmodum tulerint sententiam capitis, ergo  non manent irregulares.
  
   Item confessarius potest iudicem sibi confitentem: admonere in confessione, vt puniat malefactores secundùm iura etiam perdendo & occidendo:  & tamen non est verosimile, quod iste incurrat irregularitatem,  ergo licet consulere in causa mortis absque  nota irregularitatis.
  
 Tertiò. Prælati ecclesiastici qui sibi constituunt iudices & ministros etiam in causa  sanguinis, illisq́ue præcipiunt vt iustè exequantur pœnas iuris, non manent irregulares, ergo præcipiens mortem in bonum reipublicæ non incurrit irregularitatem. Quod  maxime confirmatur in inquisitoribus,  qui damnant ad mortem malefactores vel  saltim tradunt brachio seculari, quos certo  sciunt occidendos.
  
 In hac re nota, quod aliud est speculatiuè docere veritatem: aliud vero consulere  & aliud præcipere. Et rursus, aliud est docere veritatem in causa mortis tanquam minister & proxime cooperans vt aduocati faciunt: aliud vero docere illam in communi, & quando non imminet periculum mortis. Similiter, aliud est consulere in communi vt faciunt prædicatores, aliud vero in particulari.
  
 Prima conclusio. Doctor non est irregularis quanuis efficaciter doceat, quod malefactores huius generis plectendi sunt capite. Probatur. Quia isti non intendunt mortem, sed tantum tradunt veritatem speculatiuè, ergo non concurrunt nec indirectè ad  homicidium, alioquin omnes cathedrarij  iuris, imo & Theologi essemus irregulares.
  
 Sed quid, si iudex esset anceps an Petrus  sit occidendus, & requirat Iurisconsultum  aut Theologum, qui decernat talem esse occidendum. Respondetur, quòd si doctor iste  solum tradat veritatem iuris, sicut aliâs consueuit subscribere in casibus requisitis, non  vero consulat neque intendat exequutionem   in casu particulari: non manet irregularis. Si  vero sciens & aduertens causam sanguinis  imminere, firmet decretum, ex quo iudex  occidit malefactorem: manet irregularis,  quia iste talis non solum tradit veritatem, sed  virtualiter vel formaliter consulit mortem.
  
 Secunda conclusio. Prædicator vel confessarius vel alius quilibet consulens, non manet irregularis, quanuis in communi consulant: imo & præcipiant quod malefactores  puniantur in republica. Probatur. Quia istud  est illorum munus, imo ex alia parte non  consulunt mortem neque determinatè  neque   in particulari. Sed quid, si in particulari de  occidendo isto malefactore consulant isti,  iudice interrogante? Respondetur, quòd de  prædicatore doctore vel alio consiliario certum videtur, quod manent irregulares si tale consilium præstant: quia moraliter loquendo influit in mortem proximi, & iste actus  exterior est subiectus iuri canonico: si vero  confessarius fuerit, qui intra confessionem  tale consilium præstat non manet irregularis: quia actus ille soli Deo reseruatur, & confessarius iure diuino tenetur in illo foro dicere veritatem debitam.
  
 Tertia conclusio. Inquisitores non manent irregulares tradentes malefactores brachio seculari. Probatur ex vsu recepto in  ecclesia, qui manifeste indicat illos peculiari priuilegio gaudere, & est expressum in  cap. ad abolendam. de hæreticis. vbi conceditur illis facultas relaxandi hæreticos brachio seculari. Verum est tamen, quod in cap.  nouimus. de verb. signific. præcipitur vt efficaciter intercedant pro illis ne occidantur,  quod communiter interpretantur de hæreticis non relapsis nec pertinacibus, non negatiuis, non ficte vel diminutè confitentibus. Vide Roffen. contra Luther. cap. vltimo.  & licet hoc non haberetur in iure, tamen illos excusaret ab irregularitate actus  ipse moraliter consideratus: quia illi non  occidunt mediatè nec immediatè, nec ferunt sententiam sanguinis, nec sunt consulentes, sed permittunt malefactores puniri  à iudice seculari secundum leges regias communes. De episcopis vero hoc ipsum certum  est, habeturq́ue in cap. episcop. ne cleric. vel  monachi. vt constituant sibi iudices, etiam  in causa sanguinis: eo vel maxime quod episcopi non designant iudicem vt specialiter  occidat: sed vt iudicet in quibusuis casibus  occurrentibus.
  
 DVbitatur septimò. Vtrùm clerici vel  religiosi qui in bello iusto exhortantur milites, vt pugnent & occidant inimicos: maneant irregulares effectu subsequuto? Videtur pars affirmatiuam vera: quia isti  verè  coadiuuant  tanquam  consulentes, ergo manent irregulares. Confirmatur. Quoniam  sequeretur quod absque irregularitate possent sibi arma assumere ad debellandos hostes. Probatur sequela. Quoniam magis fauent consilio quàm armis. Secundò sequitur, quod eadem ratione absque irregularitate possit clericus vel monachus in bello  iniusto consulere vt occidantur aduersarij.  Probatur sequela. Quia vterque est æqualis causa homicidij, nec quod bellum sit iniustum auget voluntarium: ergo vtrobique  est eadem ratio. Tertiò sequeretur, quod  etiam clericus ministrans arma militibus verè occidentibus, non maneat irregularis. Consequens est contra communem, ergo. Sequela patet. Quia iste talis solum est coadiuuans & indirectè concurrens multo minus quàm consiliarius.
  
 In hac re Nauar. supra. tenet, quod clericus  consiliarius in bello iusto non est irregularis:  quia non est proxima causa mortis secutæ.  Explicat hoc, quia ille dans operam rei licitæ habet obiectum honestum  & officiosum,  quare multum remotè ad actum illius sequitur mors: secus autem in bello iniusto  vbi obiectum illius actus est iniquum. Hanc   sententiam explicant aliqui interpretum in  præsenti: quia occisio ista non est directe  volita, vt patet: neque indirectè, quia clerici  nec debent nec tenentur eam euitare, & hac  ratione non censetur vountaria in iure. Illud  enim voluntarium dicitur indirectè, vt loquimur in præsenti: quando aliquis tenetur  cessare ab aliqua actione, vel eandem continuare, & hoc non facit.
  
 Alia sententia est Syluestri & aliorum  quos citat, verbo bellum. 3. §. 2. quod si clerici exhortentur milites in actuali conflictu,  homicidio sequuto, manent irregulares: quia  iste effectus est qua si proxime sequutus: si  autem bellum sit futurum, sacerdos consulens non manet irregularis: quia effectus remotè se habet.
  
 Tertia sententia aliorum qui dicunt, quod  si bellum fuerit aggredientis, consiliarij clerici manent irregulares: quia homicidium  censetur intentum, si autem fuerit defendentis se,  absque irregularitate poterunt exhortari. Mihi    tamen videntur omnes istæ sententiæ falsæ.
  
 Et prima quidem impugnatur: quia homicidium voluntarium, vt patet ex dictis,  est quod est intentum tanquam finis vel  tanquam medium, vel tanquam effectus coniunctus in re ipsi causæ, & maxime quando  tale homicidium est præuisum formaliter:  sed huiusmodi sunt homicidia quæ sequuntur in bello propter exhortationem clericorum: ergo. Confirmatur. Nam sequeretur, quod si clericus defendens patrem suum,  occidat inuasorem, quod non maneat irregularis: quia eadem ratione occisio illa no  erit volita directè nec indirectè sed multu  remotè. Si dicas esse discrimen quod homicidium sequutum in defensione parentis,  est immediatus effectus illius actionis clerici, non autem quod sequitur in bello propter exhortationem, quare illud proximum   censetur ac subinde inducens irregularitatem, istud vero remotum. Contra. Sit casus  quod duo fratres defendant parentem, &   vnus illorum armis, alius vero industria &   consilio occidant aggressorem: sequitur quod  iste consiliarius non maneat irregularis. Probatur ex tua ratione. Quia non sequitur homicidium immediatè ex actione ipsius consulentis, eo vel maxime quod isti fratres non   tenentur euitare illam actionem defensionis.  ¶ Confirmatur item, quia sequeretur quod  pro defensione honoris & proprij census  posset quis occidere non incurrens irregularitatem. Probatur sequela. Quia iste non  intendit occidere, &  homicidium sequutum  remotè se habet ad defensionem, ergo.
  
 Secunda sententia etiam impugnatur: quia  eodem modo intendit mortem qui exhortatur in actuali conflictu atque ante illum,  & etiam quia verè ex tali consilio vtrobique   potest sequi homicidium, ergo vtrobique  incurritur eadem censura.
  
 Tertia sententia impugnatur: quia tam  aggressus quam defendens occidendo, manet  irregularis si defendat vel rempublicam vel  pugnet pro bono externo, ergo etiam consulens tale homicidium ex quo in effectu  sequitur, est irregularis.
  
 Respondetur ergo ad punctum, quod tales clerici aut monachi in bello iusto non  manent irregulares propter dispositionem    iuris. Patet in capit. quicunque. cum duobus sequentibus. 23. quæst. 8. & in cap. penultimo de homicidio. & cap. vltimo. de clerico percussore.  & per hoc patet ad primum.
  
 Ad confirmationem respondetur certum   esse quod potest clericus assumere arma defensiua: si vero assumat offensiua & de facto  occidat manet irregularis: secus esset si assumens arma offensiua de facto ipse non occideret, quanuis alij milites adiumento illius  occiderent. Ita colligitur ex cap. petitio. extra de homicidio. & ex cap. vltimo. de clerico percussore: peccaret autem grauiter assumens arma offensiua absque magna necessitate & esset deponendus: quod colligitur ex  cap. quicunque. 23. quæst. 8.
  
 Ad secundum respondetur negando paritatem rationis: quia & pugnantes & exhortatores in bello iniusto non gaudent priuilegio iuris, nec aliqua ratio fauet illis, vt eximantur ab irregularitate.
  
 Ad tertium respondetur, quòd Syluest.  verbo, homicidium. 3. ex sententia multorum   tenet partem negatiuam. Nauar. autem vbi  supra numer. 215. tenet oppositum & illum  multi sequuntur. Ego vero existimo, quod  clerici ministrantes arma & maximè si hoc  faciant bona intentione, non manent irregulares. Ratio est, quia isti etiam non intendunt   homicidium sed defensionem reipublicæ   & fœlicem exitum pugnę, & etiam quia eadem ratio est atque de consulentibus: vnde  merito in eorum fauorem ampliantur iura  & gaudent benignitate iuris.
  
 DEinceps in 2. parte huius tractatus disputandum est de irregularitate quæ  consequitur ad homicidium casuale. Sed ante  omnia statuendum est, quid sit homicidium   casuale, secundum modum loquendi iuris.  Non enim dicitur casuale quasi nulla ratione sit volitum: ex hoc nanque nulla prorsus  contrahitur irregularitas, vt iam in superioribus diximus &  D. Tho. docet in hoc arti.  8. sed dicitur homicidium casuale, prout distinguitur ab homicidio voluntario secundum modum loquendi ipsius iuris.
  
 Pro cuius maiori intelligentia notandum   est, quod potest sequi homicidium ex aliqua actione vel ex aliqua omissione, & hoc  quidem dupliciter: vno modo ita vt homicidium illum fuerit præuisum fore sequuturum ex aliqua actione vel ex aliqua omissione. Altero modo, ita vt neque fuerit prouisum neque præuisum etiam si quis teneretur præuidere & impedire & culpabiliter non præuidit. Dicimus ergo quòd homicidium casuale secundum modum loquendi iuris isto secundo modo accipiendum est.
  
 Notandum est secundo, quòd non omne homicidium præuisum fore sequuturum   supposita aliqua omissione, dicetur casuale   respectu illius: imo vero neque voluntarium.  Verbi gratia. Si quis tenetur ex charitate defendere proximum, & pręuidet certò quod  si non defendit illum occidendus erit: tunc  dicimus quod tale homicidium respectu illius hominis, neque dicitur casuale neque voluntarium secundum communem morem  loquendi iuris: & ita nulla incurritur irregularitas vt statim dicemus.
  
 DVbitatur ergo primo breuiter. Vtrum   maneat irregularis ille, qui sciens &   prudens permittit mortem sui proximi quem   commodè poterat defendere? Ad hoc Syluester in verbo, homicidium. 1. §. vltimo. &   homicidium. 2. §. 15. inclinat magis in partem affirmatiuam vniuersaliter loquendo.  Quam sententiam docuerunt quidam antiqui Canonistæ  & Couar. vbi supra citatus   est: sed aiunt, quòd si non defendat ex malitia & dolo, manet irregularis, non autem si  desinat defendere non ex malitia & dolo.  Veruntamen non explicant quid sit, non defendere cum dolo & absque dolo. Fundamentum huius sententiæ est ratio quæ desumitur ex capit. quantæ. de sententia excommunicationis. vbi excommunicatur qui videns & sciens non defendit clericum ab iniuria quæ sibi infertur. Ergo id ipsum erit dicendum de irregularitate: quoniam eadem  est ratio: at vero Nauar. in suo manuali. cap.  27. nume. 232. & 233. tenet contrariam sententiam: quod vniuersaliter loquendo, qui  non defendit hominem à morte etiam si  possit commodè defendere non incurrit irregularitatem.
  
 PRO decisione huius difficultatis sit  prima conclusio. Qui non defendit illum   quem titulo iustitiæ propriæ dictæ tenebatur    defendere, manet irregularis si mors consefuerit. v. g. si quis ex pacto se obligauit defendere Petrum, vel ex officio tenebatur  defendere & non defendit: manet irregularis irregularitate quidem quæ consequitur ex homicidio voluntario, si sciens &   prudens omisit defendere: at vero si negligenter se gessit incurrit irregularitatem, quę   consequitur ex homicidio casuali. Exemplum est euidens in prætore, dum coram illo sciente & vidente neque defendente occiditur aliquis ciuis, manet irregularis irregularitate ex homicidio voluntario: si autem non expressè sciente & vidente, sed ex  aliqua negligentia non considerante sequatur mors, manet irregularis ex homicidio  casualis. Ista conclusio quantum ad hoc quod  incurratur irregularitas, communis est apud  omnes Theologos & Iurisperitos: cęterum  quantum ad hoc quod illa irregularitas in  priori casu sit dicenda contrahi ex homicidio voluntario: non inueni in aliquo doctore distincte assertum: sed ratio me conuincit, quoniam illa omissio est iniuriosa  directe, respectu hominis qui occiditur:  quoniam sciens & prudens vult non defendere cum teneretur ex iustitia defendere.  Ex hac doctrina sequitur, quod etiam medicus qui ex pacto tenetur curare aliquem infirmum, & sciens & prudens non curat, vnde sequitur mors infirmi, manet irregularis  ex homicidio voluntario si sciens &  prudens   omisit: si autem ex negligentia, manebit irregularis ex homicidio casuali. Idem dicendum esset proportionabiliter de illo qui voluntariè suscipit custodiam infirmi: si enim  ex negligentia illius moritur, manebit irregularis ex homicidio casuali: si autem illo  sciente & prudente infirmus moritur, dum  custos non apponit medium necessarium:  manebit irregularis ex homicidio voluntario. Aliqui volunt extendere doctrinam huius conclusionis ad eos qui tenentur defendere ex iustitia largo modo dicta. v. g. ad patrem qui tenetur ex pietate defendere filium,  & ad filium qui tenetur ex pietate defendere patrem, & ad seruum & famulum qui tenetur defendere dominum: verum tamen  quoniam huiusmodi irregularitas non habetur in iure, neque rursus ratio conuincit    quod homicidium consequutum sit voluntarium secundùm morem loquendi iuris,  imo vero neque casuale, non oportet illic  ponere irregularitatem: nam pari ratione  diceres, quòd frater qui non defendit fratrem, & amicus qui non defendit amicum,  manet irregularis: quia etiam ex quadam  iustitia largo modo dicta tenentur se adinuicem defendere. Cæterum de famulo &   de seruo maior ratio est, quod in prædicto  casu incurrantir regularitatem: quoniam est  quodam pactum implicitum & interpretatiuum, quòd isti custodiant sicut res ipsas familiares etiam dominum ipsius domus: quando possunt absque notabili suo detrimento  defendere: atque ita quemadmodum famulus tenetur restituere rem quam videt rapi  à latrone dum ipse tacet dum facile potuisset defendere rem illam: ita etiam est reus  mortis ipsius domini, dum facile potuit defendere & non defendit.
  
 Neque valet obiectio, quod pater maiore vinculo tenetur defendere filium, quam  ipse famulus patrem familias, ergo etiam  ille incurret irregularitatem: negamus enim  consequentiam, quoniam in irregularitate  quæ sequitur ex homicidio voluntario, magis attenditur ratio propria iniustitiæ, quàm  alterius vitij: nam etiam ex odio potest aliquis non defendere proximum quem commodè poterat defendere: & tamen ille non  manet irregularis secundùm communem  opinionem, & tamen non consistit ratio incurrendi irregularitatem in eo quod maiori  vinculo tenetur defendere, vel in eo qui  maiori malitia non defendit: sed in eo quod  sit causa influens directè vel indirectè in  ipsum effectum occisionis: quod quidem  non contingit quando aliquis tenetur ex  alia virtute defendere præter ipsam iustitiam: quapropter ad hoc quod incurratur  irregularitas ex ipso homicidio, requiritur  vel ratio iniustitiæ, vel influentia directè in  ipsam occisionem.
  
 Secunda conclusio certissima quæ sequitur ex prima & ex ratione illius. Quando  aliquis impedit alium ne defendat proximum qui est in periculo vitæ, manet irregularis si mors fuerit sequuta. Hanc asserit Nauar. in loco supra citato. Et ratio est manifesta: quia per actionem iniuriosam impedit defensionem proximi, ergo est causa mortis illius. Neque valet respondere, quod ipse  impeditus non tenebatur succurrere nisi ex  charitate, ergo impediens non peccat contra iustitiam impediendo. Non enim valet  ista consequentia. Nam etiam Petrus non  tenetur dare eleemosynam: nisi ex charitate & misericordia: & tamen impediens peccat contra iustitiam respectu pauperis.
  
 ¶ Sed aduertendum est in casu istius conclusionis, quod si quis sciens & prudens impediat aliquem ne defendat, erit irregularis homicidio voluntario: si autem ex inconsideratione culpabili impediuit defensorem, erit  homicidium casuale.
  
 Tertia conclusio quæ communiter asseritur. Qui cognoscit aut videt quod amici  aut consanguinei vel familiares, tractant inter se de occidendo inimico & vindicanda  iniuria sibi facta & non impedit modo sibi  possibili ne interficiatur inimicus: erit irregularis, morte sequuta. Ita docet Couar. vbi  supra. & Nauar. imo addit Nauarro, quod  si non potest obtinere ab illis ne occidant  inimicum, tenetur admonere illum, vt sibi  caueat aliâs manebit irregularis. Ratio huius sententiæ est, quia in huiusmodi casu illud silentium est consensus cum homicidijs, & verificatur regula iuris, "qui tacet consentire videtur". At vero hæc sententia sic  vniuersaliter asserta nobis non placet. Et probatur, quod sit falsa. Si illi conferrent inter  se de occisione amici, ego non manerem irregularis tacendo, etiam si illi occiderent amicum quanuis certè peccarem contra charitatem & amicitiam: ergo neque si taceo quando agitur de occisione inimici manebo irregularis. Antecedens, communis sententia  est, vt statim dicemus. Consequentia probatur, quia non magis debeo ex iustitia inimico quam amico, imo minus, ergo.
  
 Deinde, si in prædicto casu ego taceo,  quia existimo nihil me effecturum cum illis, vel quia timeo aliquod damnum magnum, non manebo irregularis: ergo neque  si simpliciter & absolutè taceam sine istis  circunstantijs. Probo consequentiam, quia  ego non magis influo in effectum occisionis in vno casu quam in alio. Dicendum ergo mihi videtur, quod ista tertia conclusio  intelligatur de irregularitate quantum ad iudicium fori ecclesiastici exterioris: merito  enim iudicabitur irregularis, quia merito  præsumitur quod suo silentio fauet consultationi amicorum de occisione inimici, &   moraliter loquendo ita contingit de facto,  quod silentium illud in tali casu nocet inimico. Cæterum in foro conscientiæ aliter iudicandum est. Si enim re vera silentium illud non fauet neque fuit exhortatiuum ad  occisionem inimici, non manebit ipse tacens irregularis:  & hoc probant argumenta  quæ fecimus contra conclusionem. Imo vero adijcimus, quod si silentium illud est quasi exhortatiuum ad occisionem amici vel  filij vel patris, manebit irregularis tacens.
  
 Quarta conclusio. Præter casus positos  in tribus conclusionibus, qui permittit occisionem proximi sciens & prudens, non manet irregularis. Ita tenet Nauarrus vbi supra. Et probatur, quia in talibus casibus tantum   tenetur homo ex charitate defendere neque violat leges iustitiæ: ergo non incurrit  irregularitatem ex homicidio. Probatur consequentia. Quia homicidium est contra iustitiam, imo vero etiam si tacens complaceat sibi in morte proximi, non manebit irregularis, si eius silentium non influat in effectum, scilicet in mortem proximi directè   neque indirectè. Et ratio est manifesta: quia  quanuis ille in corde suo est homicida coram Deo, tamen irregularitas non incurritur nisi ex occisione exteriori cuius homo  est causa.
  
 Ad argumentum ex cap. quantæ. respondetur, quod quicquid sit de excommunicatione, consequentia nihil valet: quia excommunicatio attendit iniuriam quæ irrogatur  clerico, & statui ecclesiastico, & propterea  voluit ius Canonicum, vt ex non defensione clerici, incurratur excommunicatio. At  vero irregularitas quæ incurritur ex homicidio, attenditur ex quadam significatione  mansuetudinis vel humilitatis: & ideo noluit ius Canonicum, vt incurratur ex non defensione. Et denique potissima ratio est,  quia irregularitas non incurritur, nisi sit expressa in iure. At vero irregularitas ex homicidio voluntario vel casuali, expressa quidem    est in iure: quod autem non defendens sit irregularis non colligitur vniuersaliter, sed solum in casibus trium nostrarum  conclusionum.
  
 DVbitatur secundo, circa secundam conclusionem, an quando irregularitas incurritur propter culpam, sufficiet quod culpa  sit venialis, an vero requiratur quod sit mortalis? Et arguitur primo ad probandum quod  sufficiat venialis culpa. Ex D. Th. vbi supra.   vbi ait quod homo incurrit homicidij reatum, quando non remouet ea quæ debet vitare: sed quando homo venialiter peccat, ex  quo sequitur occisio hominis, non remouet  id quod debuit vitare: ergo &c. ¶  Secundo arguitur. Peccatum veniale est voluntarium, ergo  homicidium quod sequitur ex illo, erit sufficienter voluntarium ad contrahendam  irregularitatem. ¶ Tertiò arguitur. Clericus in minoribus constitutus si exerceat iudicium in causa  sanguinis, non peccat nisi venialiter, vt habet  communis opinio: & tamen incurrit irregularitatem, dum iudicat si sequitur mors, ergo &c.
  
 Quartò arguitur, supra diximus, quod irregularitas semper contrahitur ex occisione  hominis vel mutilatione, nisi sit purè casualis, vel sequatur ex defensione propriæ vitæ   cum moderamine inculpatæ tutelæ: sed cum aliquis occidit hominem ex aliqua ira quæ non  sit peccatum mortale, sed veniale, vt si motus  ille iræ  non fuit plene deliberatus, nec tamen  fuit motus primo primus, in quo nullum est  peccatum, sed fuit motus secundo primus, vt  aiunt Theologi, in quo est veniale peccatum:  tunc dicimus quod videtur incurri irregularitas: siquidem consequitur homicidium non  purè casuale, neque ex defensione proprię vitę.
  
 Ad hoc dubium Caiet. hic dicit sufficere  culpam venialem. Syluest. tamen in verb. homicidium. 2. §. 2. reg. 4. tenet quod leuissima  culpa in homicidio casuali non inducit irregularitatem. Et probat ex cap. quæsitum. de  pœnit. & remiss. vbi sacer dotes Græci excusantur ab irregularitate propter mortem  filiorum  paruulorum: si tamen malitiosè  non  procurauerunt  illam vel ex negligentia studiosa fuerit  mors consequuta. Ergo non incurritur irregularitas, si solum fuerit leuissima culpa, qualis  est peccati venialis. Alij vero Canonistæ   aiunt, quod si leuissima culpa fuerit non in  omittendo, sed in committendo: incurritur irregularitas. Ita Couar. vbi sup. par. 2. §. 4. nu. 9.   Alij dicunt, quod siue leuissima culpa sit in  committendo siue in omittendo, nunquam   incurritur irregularitas ex illa. Alij etiam dicunt, quod si leuissima culpa est omittendo  potest irregularitas incurri ab illo qui tenetur ex pacto & mercede adhibere diligentiam, & non adhibuit. V. g. si quis fit conductus ad custodiendum infirmum, & sua leuissima culpa infirmus bibat vinum, & moriatur, incurrit irregularitatem. Ita Syluest.  vbi supra. quæst. 15. & Couar. vbi supra.
  
 PRO decisione huius difficultatis obseruandum est, quod dupliciter potest tractari ista quæstio, vno modo Theologice in foro conscientiæ  coram Deo, vt confessarij sciant  iudicare de irregularitate. Altero modo in  foro exteriori ecclesiastico, vt iudices sciant  ferre sententiam circa irregularitatem: qui sæpè   numero procedunt ex præsumptione iuris.  Siquidem loquamur isto secundo modo, videtur nobis adhibenda fides Iurisperitis, quanuis inter illos sit tanta varietas opinionum, vt  sit necessarium  confugere ad rationem Theologicam, ad iudicandum quæ  nam opinio sit probabilior. Verum est tamen, quod ipse iudex ecclesiasticus poterit sequi suam opinionem,  quam reputat probabiliorem. Quod si res  ista Theologicè disputetur non est nobis regula doctrina Iurisperitorum.
  
 Nos igitur Theologicè diffinientes istam   difficultatem. Dicimus primo, quod apud  Iuristas, nomine culpæ, non intelligitur peccatum aliquod coram Deo mortale vel veniale:  sed intelligitur priuatio prouidentiæ vel diligentiæ, quę humano more solet adhiberi ab  homine diligente & prudente in aliquo negotio secundum  qualitatem negotij: ita sanè vt  priuatio diligentiæ  & prudentiæ, quam solet  adhibere mediocriter diligens, dicatur leuis  culpa: priuatio verò diligentiæ  &  prudentiæ,  quæ solet adhiberi ab homine diligentissimo   iuxta naturam negotij, dicatur leuissima culpa: priuatio denique diligentiæ quam solent  adhibere homines vulgariter diligentes, dicitur lata & ampla culpa, siue in huiusmodi  priuationibus prædictis sit aliquod peccatum   coram Deo, siue non. ¶  Atque ita diximus supra  in quæst. 62. art. 6. quod commodatarius tenetur ad restitutionem rei commodatæ  quam amisit    etiam de leuissima culpa, non autem de casu fortuito qui non cadit sub humana prouidentia.  ¶ Dicimus secundò. Quòd quando aliquis  in foro exteriori iudicatur irregularis, etiam  si non sit irregularis coram Deo: nihilominus debet se gerere in exterioribus tanquam   irregularis sub pœna peccati mortalis. Probatur, quia excommunicatus in foro exteriori debet se gerere tanquam excommunicatus in rebus exterioribus & publicis, etiam si coram Deo non sit excommunicatus. Ratio est, quia ille tenetur obedire sententiæ iustæ iudicis in re graui, esset enim  scandalum oppositum facere: sed idem est  iudicum de irregularitate: ergo tenetur homo se gerere tanquam irregularis in publico. Dicimus tertio, quod ad diffiniendum  in foro conscientiæ. Vtrum ex homicidio  vel mutilatione incurratur irregularitas:  impertinens est quod sequatur ex peccato mortali vel veniali, & quod sit peccatum  ratione obiecti per se vel ratione circunstantiæ. Probatur istud documentum & declaratur: quoniam potest sequi irregularitas homicidij ex actu iusto & bono, vt patet in iudice & in defendente amicum, qui incurrunt irregularitatem coram Deo si occidant:  potest etiam sequi ex peccato mortali, vt patet in eo qui se vindicans occidit hominem.  Potest etiam sequi ex peccato veniali, vt patet in eo qui occidit hominem, dum venialiter peccat defendendo amicum motu irę,  qui motus fuit peccatum veniale.
  
 Dicimus quarto. Quòd consideratio rei  licitæ vel illicitæ cui dat operam is qui occidit, solet esse vtilis ad inuestigandum rationem peccati voluntarij directè vel indirectè: quæ quidem ratio voluntarij non se habet impertinenter ad irregularitatem, sed per  se quanuis non adæquatè: quia bene sequitur, voluntariè aliquis occidit directè vel indirectè: ergo incurrit irregularitatem.
  
 Dicimus quinto. Quòd quando ad irregularitatem requiritur peccatum voluntarium directè vel indirectè, nunquam incurritur ex solo peccato veniali ex indeliberatione. Ratio est, quia illud non est voluntarium directè vel indirectè, & idcirco quanuis esset illud peccatum mortale ex obiecto:  non incurritur irregularitas coram Deo, si    non esset simpliciter deliberatum.
  
 Dicimus sexto. Quòd irregularitas potest consequi ex peccato veniali ex obiecto,  si est simpliciter voluntarium, sed tamen  tunc erit mortale ex circunstantia. Vt v. g. si  quis ex gula quæ est peccatum veniale ex  obiecto, exponat se periculo occidendi &   occidat postea: erit irregularis, etiam si quando occidit sit fræneticus. Ratio est, quia iam  ipsa gula fuit peccatum mortale ex circunstantia.
  
 Dicimus vltimo, quòd irregularitas quæ   habet purè rationem pœnæ propter culpam,  nunquam incurritur coram Deo propter  solum peccatum veniale. Probatur, quoniam   alias esset excessiua & iniqua pœna.
  
 Ex dictis sequitur vnum corollarium vniuersalissimum. Nulla irregularitas ex homicidio vel mutilatione incurritur ex operatione quæ sit peccatum veniale, nisi aliàs etiam   sequeretur absque omni culpa. Hoc patet  etiam inductiuè  neque enim dabitur instantia.
  
 Ad argumenta in oppositum respondetur. Ad primum argumentum respondetur,  quòd illud verbum, debet, significat perfectam rationem debiti sub reatu peccati mortalis, vnde ex peccato veniali vt sic non sequitur irregularitas.
  
 Ad secundum argumentum respondetur,  quod non omne peccatum veniale est simpliciter voluntarium: sunt enim peccata venialia ex indeliberatione actus. Quando vero fuerit peccatum veniale perfectè voluntarium, tunc vt incurratur irregularitas oportet quod homo præuideat vel præuidere debeat, quod ex illa actione sequitur homicidium, & tunc si nihilominus operetur efficietur mortale peccatum ex circunstantia:  nisi in casu quo poterat occidere absque omni culpa. V. g. quando aliquis defendens amicum venialiter peccat.
  
 Ad tertium argumentum respondetur, quod   ille clericus non incurrit irregularitatem ex  eo quod peccat venialiter suscipiendo officium, sed quando postea exercendo officium   occidit vel mutilat incurrit irregularitatem,  etiam si iustè  & sanctè occidat vel mutilet,  vnde ex illo peccato veniali non incurritur  irregularitas.
  
 Ad quartum argumentum respondetur,    quod occisio quæ sequitur ex ira quæ est tantum   veniale peccatum in foro conscientiæ, reputabitur simpliciter casualis, quanuis non sit  purè casualis: quoniam habet aliquid de voluntario  secundum quid ex indeliberatione voluntatis. Cæterum antecedens argumenti pro  maiori, non est vniuersaliter verum, nisi apponatur alia exceptio, scilicet quando præuidetur occisio futura mediatè ex operatione  mea mihi licita propter præstantiorem finem:   sic enim excusamus ab irregularitate clericos vel monachos exhortantes milites ad  bellum iustum. Similiter excusatur ab irregularitate qui implorat aliorum auxilium ad  defensionem patris, etiam si illi occidant aggressorem, dummodo ille non occidat vel  non concurrat.
  
 DVbitatur tertio, circa secundam conclusionem. An ille qui dat operam rei illicitæ, ex qua sequitur mutilatio vel occisio hominis, incurrat semper irregularitatem.
  
 Arguitur primo pro parte affirmatiua.  Ex cap. dilectus. de homicidio. vbi quidam  capellanus excusatur ab irregularitate, quoniam dabat operam rei licitæ, equitando videlicet. Hinc sumunt argumentum Canonistæ  à   cessante ratione & causa, quod nos dicimus  à  contrario sensu, ergo si daret operam rei illicitæ incurreret irregularitatem. ¶ Arguitur secundo. Ex cap. ex literis. el 2. de homicidio. vbi  etiam excusatur quidam monachus ab irregularitate: quia dabat operam rei necessariæ  & vtili: ergo si non daret operam rei licitæ incurreret irregularitatem. Similiter in cap. tua nos.   excusatur quidam monachus qui pietatis gratia aperuit ferro tumorem gutturis cuiusdam   mulieris, cum esset expers in arte: quæ tamen  mulier postea mortua est. Ergo si non pietatis gratia, sed cupiditatis curasset illam, incurreret irregularitatem. ¶ Propter hæc argumenta,  & alia multa similia, est prima sententia  multorum  Iurispertorum vniuersaliter asserentium,  quod qui dat operam rei illicitæ manet irregularis, si ex illa operatione sequatur mors, quanuis adhibeat plurimum diligentiæ ne consequatur mors. Eandem  sententiam tenet Syluest. in  verb. homicidium. 2. §. 2. reg. 3. & Caiet. in hoc  loco, imo D. Tho. videtur esse huius sententiæ, dum ait, dupliciter homicidij reatum posse  incurri: vno modo quando aliquis dat operam rei illicitæ quam vitare debebat: altero  modo quando non adhibet sufficientem  diligentiam, etiam si det operam rei licitæ, ergo  sunt duo modi differentes contrahendi  irregularitatem  quorum  vterque sufficit sine altero.  Item D. Tho. in ipsa. 2. conclus. disiunctiua, satis apertè hoc asserit, &  in 4. sent. d. 25. q. 2. artic. 1.  ¶  Secunda sententia, est in alio extremo  quod quantumque aliquis det operam rei illicitæ, non incurrit irregularitatem si adhibet  sufficientem diligentiam ne sequatur occisio  vel mutilatio. Hanc docuit M. Cano dum  interpretaretur D. Tho. in 1. 2. q. 73. ar. 8. vbi  D. Tho. videtur eandem sententiam tenere: dicit enim quod propter negligentiam  considerandi,  imputantur homini ad pœnam nocumenta   quæ  sequuntur si dabat operam rei illicitę. Eandem sententiam sequuti sunt postea quidam  Theologi, inter quos fuit M. Peña. ¶ Tertia  sententia tenet, quod qui dat operam rei illicitæ   quæ natura sua est læsiua & ad mortem tendens, incurrit irregularitatem, quantumuis adhibeat sufficientem  diligentiam: si autem dabat  operam rei illicitæ quæ ex natura sua non habet ordinem ad mortem vel ad læsionem, non   incurrit irregularitatem: si tamen adhibeat  sufficientem  diligentiam ne ex alijs circunstantijs sequatur mors aut mutilatio. Exemplum   primi habetur expressè  in cap. fin. de homicidio in. 6. vbi quidam iudicatur incurrisse irregularitatem qui mandauit seruo suo vt verberaret quem piam non tamen occideret: eo  quod ipse verberatus post ea mortuus est. Exemplum secundi sit in clerico qui proficisceretur ad negotiationem sibi prohibitam, & forte in via iacentem conclucauit  & occidit, iste  non erit irregularis si adhibuit sufficientem  diligentiam ne ex aliqua circunstantia sequeretur occisio. Hanc sententiam tenet Soto lib.  5. de Iustitia. q. 5. artic. 9. & Couar. vbi supra  par. 2. §. 4. nu. 10.  & citat in eandem sententiam Castr. in lib. 2. de potest. leg. pœn. c. 14.   citat in eandem sententiam Ancharranum, &   Villadiego. ¶ Quarta sententia, est Nauar.  vbi supra. nu. 221. & super capit. fin. 14. q. 6.  circa finem.  quod si qui dabat operam rei illicitæ, intendebat illam facere, incurrit irregularitatem, etiam si illud opus non sit ex natura  sua læsiuum neque ad mortem ducens: &   ponit exemplum, si quis persuadeat socio vt    ingrediatur vineam & furetur uvas  & forte  erat ibi canis custos vineæ  & momordit ingredientem & mortuus est: tunc ille persuasor manet irregularis.
  
 PRO decisione huius difficultatis sit prima conclusio. Prima sententia non est  nobis verosimilis, etiam in foro exteriori.  Ex hoc quidem optimè probat Couar. vbi  supra, vbi ponit multa exempla in quibus videtur ridiculum quod incurratur irregularitas:  quia dabat operam rei illicitæ: sed sit exemplum. Si medicus peritissimus curaret diligentissimè episcopum intendens accipere  pro pretio beneficium ecclesiasticum, sequeretur, quod iste incurreret irregularitatem quod videtur ridiculum. Probatur sequela, quia ille  dabat operam rei illicitæ, erat enim simoniacus. Similiter sequeretur quod fornicarius, si  forte mulier moreretur in actu fornicandi  vel etiam ex partu qui causatus fuit ex fornicatione. Præterea illa sententia, est contra ius  Canonicum, vt patet ex cap. tua nos. de homicidio, vbi monachus ille condemnatur  quidem de culpa, quia vsurpauit officium  Chirurgi quod erat illicitum monacho: sed excusatur ab irregularitate: quia cum esset peritus in arte chirurgiæ adhibuit sufficientem  diligentiam, ne illa mulier moreretur. Hoc  ipsum colligitur ex cap. quanto. 50. dist. vbi  excusatur ab irregularitate latro, qui ducebat equos ex furto, quibus in via concultam  mulierem occidit.
  
 Secunda conclusio. Tertia sententia videtur probabilior quàm secunda. Probatur,  quia secunda sententia vix potest respondere   huic argumento. Videlicet quod ipsa iura duplicem casum distinguunt ad incurrendam irregularitatem: alterum si quis dabat operam rei  illicitæ. Alterum, si non adhibuit sufficientem   diligentiam, etiam si daret operam rei aliâs  licitæ. At vero secunda sententia omnia vniuersaliter reducit ad negligentiam considerandi: siue quis det operam rei illicitæ, siue  licitæ, ergo non est conformis iuri Canonico  quod sæpe distinguit, si dabat operam rei illicitæ vel licitæ. Cæterum tertia sententia explicat ius Canonicum, & distinguit si quis dabat  operam rei illicitæ, quæ ex natura sua nociua  est, incurrit irregularitatem: quanuis adhibeat diligentiam, ergo hæc sententia  conformior    est iuri Canonico, ac proinde probabilior.
  
 Tertia conclusio. Nihilominus secunda  sententia probabilis est. Et argumento facto possumus respondere, quod  non inuenietur in iure Canonico, vbi diffiniatur, quod aliquis incurrat irregularitatem, solum quia dabat operam rei illicitæ: sed quia cum daret operam rei illicitæ, negligens fuit vel præsumitur fuisse in considerandis nocumentis. Vt patet in. c. fi. de homicidio. lib. 6. vbi dicitur: quod quia quidam  mandando in culpa fuit, & hoc euenire posse, debuit  cogitare, irregularis fuit. Et huic consonat doctrina D. Tho. in 1. 2. vbi supra. Sed notandum est in fauorem huius sententię, quod ille qui  dat operam rei illicitæ, merito præsumitur negligens in considerandis  nocumentis, quæ inde  possunt sequi: maxime si res illicita est talis  naturæ, vt ex ea possit sequi tale nocumentum. Vt in. c. suscepimus. de homicidio. ponitur exemplum, & idcirco merito in foro exteriori iudicabitur ille irregularis. Quod si re  vera apposuit omnem diligentiam, non erit irregularis coram Deo iuxta secundam  sententiam.  V. g. si in hastiludio non maneret irregularis  secularis, qui fortè occidit corriualem. Similiter si clericus se intromitteret in hastiludium   cum simili diligentia non maneret irregularis:  quamuis in foro exteriori iudicaretur iste irregularis: quia dabat operam rei illicitæ, ex qua  poterat sequi illud nocumentum: eo quod  ille præsumitur negligens. Et hoc confirmari   potest, ex. d. c. tua nos.  ¶ Quarta conclusio.  Sententia illa vltima non est probabilis, vt ipsemet casus præ se fert. Et cap. tua nos. conuincit, &c. quando. 15. d. Imo ipse Nauar. vbi supra nu. 215. dicit, quod clericus, qui in bello  pugnat, vt exhortetur milites, non manet irregularis, si tamen ipse per se non occidat. Et tamen certum est quod dat operam rei illicitæ pugnando. Non ergo sufficit ad incurrendam irregularitatem, quod aliquis ex intentione det  operam rei illicitæ. ¶ Ad argumenta in oppositum ad primum  respondetur, quod argumentum  à  contrario sensu vel à cessante causa & ratione, non est validum: nisi quando causa est  adęquata alicuius effectus: quod sub alijs terminis docet Arist. li. 1. Post. tex. 20.  dum dicit:  si affirmatio est causa affirmationis, negatio  est causa negationis. Quod etiam debet intelligi de causa adæquata. Nunc autem in proposito non est causa adæquata, quare aliquis excusetur ab irregularitate: quia dat operam rei  licitæ. Potest enim dare operam rei licitæ, &   manere irregularis propter  negligentiam  considerandi  nocumentum quod poterat sequi. Similiter non est causa adæquata quod aliquis contrahat  irregularitatem, quia dabat operam rei illicitæ, vt patet in casibus confutationis primæ   & quartæ  sententiæ. ¶ Ad secundum  argumentum  respondetur, quod ca. tua nos. potius probat  oppositum. Nam ille monachus dabat operam rei illicitæ  exercendo  officium chirurgi sibi prohibitum  in. c. sententiam. ne cler. vel monachi. Et per  hoc patet ad alia argumenta, quæ  fiunt ex alijs  capitulis iuris Canonici. Ad D. Tho. respondetur, quod illius disiunctiua est intelligenda pro  altera parte, quando aliquis dabat operam rei illicitæ: quæ ex natura sua tendebat ad læsionem. Et tunc quantumlibet aliquis adhibeat diligentiam manebit irregularis, si sequitur occisio  vel mutilatio ex sua actione. Et hoc iuxta tertiam  sententiam. At vero iuxta secundam  sententiam  non erit irregularis coram Deo, quamuis in foro exteriori iudicetur irregularis. v. g. in exemplo posito. Si clericus in hastiludio vel torneamentis quæ licita sunt secularibus: ille tamen occidat vel mutilet, manebit irregularis, quia dabat operam rei illicitæ, ex qua poterat sequi tale nocumentum. Secularis autem  non   manebit irregularis, si non fuit notabiliter negligens in considerando  nocumento quod inde  sequutum fuit.
  
 IAM vero in tertia parte huius tractatus  breuiter agendum est de irregularitate  quatenus consequitur ex mutilatione actiua. Etenim in Clemen. vnica. de homicidio  æquiparantur mutilatio & homicidium  quantum ad irregularitatem: nisi forte fiat causa  sanitatis, tunc enim ipse chirurgus non manet  irregularis: & ita receptum est secundum  communem  sententiam  doctorum. Difficultas tota est  in definiendo, quid intelligatur nomine membri, quando dicitur in iure quod mutilans, hoc  est membrum scindens, manet irregularis. De  qua re mirum est, quàm variæ sunt sententiæ. Sed nobis hac parte placet sententia Couar. in 3. par. relect. citatæ in princip. nu. 8. &   9. quæ consistit in vnico dicto, scilicet, quod nomine membri simpliciter, vt colligitur ex Aristot. lib. 1. de partibus anim. c. 5. intelligenda    est illa pars animalis, qua exercetur specialis  operatio:  & distincta ad perfectionem totius  ordinata. V. g. pes ad ambulandum, manus  ad operationem, oculus ad visionem, auris  ad auditionem, lingua ad loquendum. Sed  de genitalibus non est ita certum. Quidam  enim aiunt quòd quanuis sit irregularis qui  sibi met abscindit virilia: vt habetur in. c. si  quis partem, dist. 55. tamen ibidem etiam censetur irregularis: qui sibi abscindit partem digiti: & nihilominus constat, quòd si alter abscinderet partem digiti alterius, non maneret ipse irregularis. Quapropter videtur,  quod ius in odium atrocitatis erga seipsum,  voluerit apponere talem irregularitatem abscindenti sibi virilia & partem digiti. Non  igitur qui alteri abscindit genitalia manebit irregularis. Nihilominus nobis est probabilior sententia, quòd ille manebit irregularis. Probatur, quia ille abscindit membrum   simpliciter: nam ea pars ordinata est à natura ad specialem operationem, scilicet, ad generationem sibi similis: quæ est maxima perfectio viuentis. Tunc enim vnumquodque animal perfectum est quando potest generare  sibi simile. Igitur manebit irregularis qui ita  proximum læserit vt omnino genitalia absciderit. Hic autem non facimus mentionem de membris interioribus, scilicet, de  corde & epate & pulmonibus: quia hæc membra non possunt abscindi nisi occidatur homo. Hæc diffinitio membri simpliciter, videtur confirmari ex dicto Apostoli ad Roman. 12. Sicut enim in vno corpore multa  membra habemus, non autem omnia membra eundem actum habent, &c. Vbi satis apertè insinuat, quod ad rationem membri  pertinet habere specialem operationem.
  
 Ex hac doctrina infertur. Primo, quod si  quis abscinderet alteri auriculam, hoc est  cartilaginem extrinsecam, non manet irregularis: quia non abstulit organum auditus. Inferunt etiam aliqui, quòd non manet  irregularis qui abscindit mulieri mammillam: eo quod non est membrum ad specialem operationem. Sed oppositum sentit  Baldus in. l. data opera. C. qui accusare non  possunt. numer. 75.  & in hac parte videtur  nobis ista sententia probabilior. Et ratio est,  quia mammilla mulieris habet specialem operationem, scilicet sanguinem decoquere quousque conuertatur in lac necessarium ad nutritionem infantis: quæ operatio necessaria  est ad perfectionem humanæ speciei.
  
 Infertur tertiò, quod si aliquis abscidit digitum alteri, non est irregularis. Ratio est  quia digitus non est membrum simpliciter  sed pars membri. Hoc est contra Caiet. quæstione sequenti. art. 1. &  contra Soto lib. 5. de  Iustitia & iur. quæst. 2. art. 1.  existimant enim  digitum esse membrum principale contra  communem opinionem. Imo vero infertur quartò, quòd non manebit irregularis  qui absciderit tres digitos principales alteri,  scilicet, pollicem, indicem & medium. Et  ratio est quia ille homo dicetur mancus: sed  non mutilatus membro: quia simpliciter non  est abscisa manus. Hoc corollarium est contra aliquos Iuristas & Theologos, qui existimant vniuersaliter esse verum, quod si  quis percussione alterum facit irregularem:  ipse manet irregularis. Ita tenet Syluest. verbo, homicidium. 3.  ¶ Infertur quintò, quod  non est irregularis ille, qui percussione aut  læsione fecit membrum alterius inutile &   omnino aridum. Ratio huius est, sicut &   præcedentium, quoniam irregularitas est  impedimentum iure Pontificio introductum, ergo non debet incurri nisi in casibus  expressis ab ipso iure. At vero iura non dicunt, si quis membrum are fecerit, vel inutile reddiderit, manebit irregularis: sed si  quis mutilauerit membrum sit irregularis.  At vero mutilare propriè, sicut notat glos. super Clement. si furiosus. est membrum omnino separare à corpore. Igitur ille non manebit irregularis quantumcunque læserit, si  tamen non abstulit membrum à corpore.  Hæc vera doctrina est contra Panormit. capit. cum illorum. de sententia excommunicationis & contra Syluest. vbi supra. Et nobiscum sentit Nauarrus in Manuali cap. 27.  à numero 206. Vbi optimas rationes facit  contra Caietanum & Soto. Notat tamen  ipse, quod quando quis alium facit irregularem sua percussione, manet aliquando etiam ipse irregularis irregularitate, quæ sequitur ex delicto, quando delictum est notorium: non quia fecit alium irregularem.  Appellat autem delictum notorium, quod    notorietate facti nulla ratione potest celari, vel notorietate iuris, quando iam aliquis  condemnatus est per sententiam in iudicio  publico: Dicitur vero irregularis ex delicto  publico. Verbigratia, quando irregularitas  consequitur ex continuata fornicatione notoria, vel ex adulterio vel ex quolibet delicto maiore & notorio, propter quod mereatur homo deponi. Vt explicat Nauarrus supra numer. 248.

  
 ¶ Jam verò in quarta parte huius tractatus agendum est de  dispensatione irregularitatis.
  
 DVbitatur primo, ante omnia vniuersaliter, an nomine censuræ intelligatur irregularitas, ita vt cum in bullis Cruciatæ conceditur confessoribus, vt possint absoluere à qualibet censura intelligatur etiam   irregularitas. ¶ Pro parte negatiua arguitur  primo. Ex Innocent. Tertio. capit. quærenti. de verborum significatione. vbi ait quærenti quid per censuram intelligatur cùm  huiusmodi clausulam in nostris literis apponimus: respondemus quòd nomine censuræ non tantùm debet intelligi interdicti:   sed etiam suspensionis, & excommunicationis sententiæ. Ecce vbi Pontifex nullam  facit mentionem irregularitatis, nomine censuræ, ergo non intelligitur illo nomine. Nam  aliâs Pontifex fuisset diminutus.
  
 Secundo arguitur. In ipsis bullis Cruciatæ, vbi conceditur absolutio à qualibet censura, non conceditur dispensatio super irregularitate. Probatur, quia absolutio propriè   non fit de irregularitate, sed dispensatio: vt  patet ex vsu ecclesiastico. Sic enim loquuntur Prælati etiam Religionum, Dispenso tecum super omni irregularitate, ergo non eo  ipso quòd conceditur absolutio ab omni censura, conceditur etiam dispensatio irregularitatis.
  
 Tertiò arguitur. Quia non est consuetudo neque stylus curiæ Romanæ, vt dispensatio super irregularitate, intelligatur in  vniuersali clausula, ergo non est intelligenda talis dispensatio in Bullis, cùm in illis dicitur, quod confessarius possit absoluere ab  omni censura.
  
 Ad hoc dubium communis sententia Iuristarum est negatiua. Ita tenet Nauarrus  in Manuali, cap. 27. num. 192. & 249.
  
 PRO decisione sit prima conclusio. Irregularitas quæ tantum incurritur propter culpam quasi pœna ipsius, intelligitur  nomine censuræ ecclesiasticæ. Hanc sententiam   docuit in hac schola Salmantina Magister  Cano & postea sequutus est illam. Soto in  4. Sententiarum, distinctione. 22. quæstione. 3. artic. 1. & multi alij Theologi moderni. Et probatur primo, quoniam censura propriè loquendo est quædam notatio & punitio, qua malefaciens punitur propter aliquam culpam: sed quædam irregularitates  sunt notatio quædam & punitio propter aliquam culpam, ergo illæ veniunt intelligendæ nomine censuræ. Explicatur minor.  Quando aliquis suspensus vel excommunicatus celebrat, manet irregularis propter  culpam quam commisit: & tunc irregularitas est propriè censura.
  
 Secundò probatur. Nam in quibusdam  Bullis dicebatur, quod confessor possit absoluere ab omni excommunicatione suspensione & interdicto & ab omnibus alijs censuris & pœnis ecclesiasticis. Ergo in istis  Bullis dabatur facultas absoluendi à quibusdam irregularitatibus. Probatur consequentia. Quia nullæ sunt aliæ censuræ præter illastres: nisi quædam irregularitates.
  
 Tertiò, in quibusdam Bullis etiam cruciatis olim, dum numerabantur casus qui  concedebantur confessoribus, ponebatur talis exceptio, scilicet, excepto homicidio voluntario (Porque el tal homicidio esta reseruado quanto a la irregularidad.) Ergo omnes  aliæ irregularitates propter culpam, concedebantur confessoribus quibus committebatur facultas absoluendi ab ipsis culpis.
  
 Et confirmatur. Nam in alijs Bullis olim  dicebatur, quòd conceditur facultas absoluendi ab omnibus censuris & pœnis ecclesiasticis, etiam si requirant specialem mentionem sui & non includantur in vniuersali  clausula. Quod quidem videtur esse adiectum propter eos qui dicunt nullam irregularitatem includi in generali clausula. Prædictas Bullas ego vidi. Est tamen obseruandum nostris temporibus, quod in Bullis cruciatis, quæ dimanauerunt à Sede Apostolica à tempore Pij Quinti, fit mentio solum  facultatis absoluendi ab omni censura, atque ita volumus qui sequimur istam sententiam, quod nomine censuræ intelligantur  omnes illæ irregularitates, quæ impositæ   sunt directè propter aliquam culpam. Nam  contingit quod aliqua irregularitas contrahatur ex actu qui est culpa: non tamen est  directè pœna propter culpa, qualis est irregularitas, quæ contrahitur quando quis  alterum occidit iniquè: tunc enim irregularis manet, non quia iniquè occidit, sed quia  occidit voluntariè. Sicut manet irregularis  iudex qui iustè occidit.
  
 Obseruandum est secundo circa Bullas  cruciatas, quòd qui habuerit vltimam Bullam cruciatam gaudebit omnibus priuilegijs præcedentium Bullarum non cruciatarum ante Pium Quintum concessis. Et ratio est: quia omnes aliæ bullæ  nunquam sunt  reuocatæ, sed tantum suspensæ præterquàm  quantum ad illam clausulam. quòd religiosi & alij sacerdotes possint oua comedere in  quadragesima. Hæc enim clausula vniuersaliter reuocata est à Pio Quinto. At vero  omnes aliæ Bullæ cruciatæ reuocatæ sunt  prorsus à Pio Quinto in prima Cruciata,  quam ipse concessit. Cæterum aliæ Cruciatæ quæ post ipsum emanauerunt secum  afferunt clausulam reuocatiuam, seu potius  limitantem, ita vt non liceat gaudere gratijs & facultatibus illic concessis nisi intra  annum prædicationis, & statim expirant.
  
 Ex quo sequitur, quod ipse commissarius Cruciatæ non reualidat antiquas illas  cruciatas: quia non datur illi facultas reualidandi nisi tantum illas quas ipse suspendit. Suspendere autem non potest nisi eas  Bullas, quæ adhuc habent effectum: quales sunt Bullæ sanctæ Catherinæ  & redemptionis captiuorum: & aliæ similes & etiam  personales facultates.
  
 His suppositis ad primum argumentum  respondetur, quod Pontifex non dixit exclusiuè, quod tantum illa tria intelligebantur  nomine censuræ: sed quod illa tria intelligebantur, ratio autem quare non fecit mentionem irregularitatis, duplex est. Altera  quia irregularitas non est censura secundùm totam latitudinem, vt patet in irregularitate bigamiæ  & homicidij. Altera vero ratio est, quia ibi Pontifex solum intendebat numerare illas censuras, quibus iudices ecclesiastici solent compellere rebelles, vt ex ipso literæ contextu patet. Cæterùm irregularitas nunquam est censura  posita ab aliquo iudice ecclesiastico, sed ab  ipso iure. Quare non oportuit facere illius  mentionem.
  
 Ad secundum respondetur, quòd circa  irregularitatem, quę propriè est pœna propter culpam, bene potest confessarius vti  verbo absolutionis, ita vt dicat, ego te absoluo ab omni censura irregularitatis: imo  ineptè dixerit, ego dispenso tecum super irregularitate: nisi forte ex speciali commissione prælati sibi fuerit commissa dispensatio.
  
 Ad tertium negatur antecedens. Imo quotiescunque conceditur in curia Romana facultas absoluendi ab omni censura: conceditur etiam facultas absoluendi à  quibusdam   irregularitatibus: quæ nihil aliud sunt, quam   censuræ propter aliqua peccata.
  
 DVbitatur secundò, An irregularitas  propter homicidium sit reseruata Summo Pontifici? Hoc dubium mouemus ad  explicandum decretum Concilij Tridentini Sessione. 24. cap. 6. vbi in hunc modum  dicit. Liceat episcopis in irregularitatibus  omnibus & suspensionibus, excepta ea quæ   oritur ex homicidio voluntario, & exceptis alijs deductis ad forum contentiosum,  dispensare. Hoc in loco concedit episcopis  Concilium ordinariam facultatem ad dispensandum in irregularitate quæ oritur ex  occulto delicto: vna excepta irregularitate,  quæ oritur ex homicidio voluntario. Sed  difficultas est de irregularitate, quæ oritur  ex occisione hominis iusta & licita.
  
 Caietanus in verbo irregularitas in summa dicit, quòd ille qui habet facultatem ad  tollendam irregularitatem, quæ oritur ex  homicidio casuali, habebit etiam facultatem ad tollendam irregularitatem prouenientem ex occisione hominis voluntaria,  licita tamen: non obstante quod in tali concessione prohibeatur dispensatio super irregularitate proueniente ex homicidio voluntario. Ratio Caietani est: quoniam hæc  limitatio tantùm habet locum in irregularitate quæ prouenit ex homicidio voluntario iniquo. Etenim huiusmodi occisio propriè  & simpliciter dicitur homicidium.  Eandem sententiam & propter eandem rationem sequitur summa Armilla in verbo  irregularitas. Eandem sententiam sequitur  Couarruuias in relectione supra citata in 2.  parte. licet propter aliam rationem, videlicet, quia homicidium quod committitur  sine culpa, reputatur in iure casuale. Secundùm istos doctores dicendum est consequenter, quòd episcopus potest dispensare  super omni irregularitate proueniente ex  qualibet licita occisione hominis: sicut potest dispensare super irregularitate proueniente ex homicidio casuali, propter concessionem sibi factam in decreto Concilij: & illa exceptio ibidem facta de homicidio voluntario tantùm intelligenda est  de homicidio voluntario, quod est verè   peccatum. Hæc tamen sententia nobis omnino non placet. Imo existimo cum doctissimo Nauarro vbi supra, quòd solus  ipse Summus Pontifex potest dispensare  super irregularitate proueniente ex occisione hominis voluntaria, quantumlibet iusta & licita. Et quidem ratio Caietani parum valet: quia vt supra diximus, nomine  homicidij voluntarij in iure Canonico quantùm ad materiam irregularitatis, comprehenditur etiam occisio hominis iusta. Item  ratio quæ profertur à Couarruuia non videtur habere fundamentum in iure. Imo  irrationabiliter dicitur, quòd quando iudex, data sententia sanguinis, occidit hominem, quod tunc dicatur casuale homicidium. Et ita omnino existimo, quòd nullus episcopus dispensat neque audet dispensare super hac irregularitate, magis quàm super irregularitate bigamiæ: de qua nulla ratione intelligitur episcopis facta copia dispensandi in supradicto decreto. Et ratio  est, quia in Concilio intelligitur facta illa exceptio ab illa vniuersali, scilicet quod liceat  episcopis dispensare super omni irregularitate proueniente ex delicto occulto, excepta    irregularitate homicidij voluntarij. In qua  exceptione intelligo homicidium voluntarium quod est peccatum. Nam aliud homicidium voluntarium, quod non est peccatum, non oportebat excipere: quia non includebatur in vniuersali concessione, sicut  non includebatur irregularitas contracta ex  bigamia. Vnde neque ista excipitur, & tamen constat, quod episcopus super illam dispensare non potest.
  
 ALtera difficultas est, An episcopus  possit dispensare super irregularitate  contracta ex delicto homicidij voluntarij  occulto, nam si publicum est: omnes conueniunt in hoc, quod Episcopus non potest  dispensare.
  
 In hac difficultate, omnino repellenda  est sententia Alphonsi de Castro in libro. 2.   de lege pœnali asserentis, quòd propter homicidium voluntarium & iniquum, si fuerit omnino occultum: non incurritur aliqua  irregularitas. Hæc enim sententia aduersatur dispositioni iuris in cap. finali. de temporibus ordinationum &  ordinandorum.  &  in  cap. inquisitioni. de accusationibus.  & hic  autor singularis est in ista sententia: quanuis   etiam illam tenuerit quidam Vincentius citatus à  Syluestro in verbo homicidium. 3.  quæst. 8. Ac proinde Couarruuias vbi supra, & Nauarro capit. illo. 27. citato. reprobant istam sententiam tanquam singularem   & iuri Canonico contrariam. Nam etiam si  textus in cap. ex tenore. de temporibus ordinationum. dicat, quod crimina quæ si essent  publica punirentur depositione & degradatione: si fuerint secreta, non impediunt ascensum ad superiores ordines: tamen non fauet hoc prædictæ sententiæ. Quoniam vt  aduertit Couarruu. textus non loquitur de  criminibus, quæ ipso facto inducunt irregularitatem: quale est homicidium. Sed loquitur de illis, quæ si constarent punirentur in  iudicio pœna depositionis & degradationis: qualia sunt grauissima quædam crimina.  Hoc supposito respondendum est ad propositam difficultatem.
  
 Prima conclusio. Neque olim ante Concilium, neque modo post Concilium Tridentinum, concessa est episcopis autoritas  dispensandi in huiusmodi irregularitate ad    suscipiendos sacros ordines: quanuis sit probabile quod ante Concilium poterant episcopi dispensare quo ad minores ordines suscipiendos. Hæc omnia latissime probant  Couarruuias & Nauar. supra.
  
 Secunda conclusio. Etiam est probabilis sententia, quod olim ante Concilium  Tridentinum poterat Episcopus dispensare  quantum ad beneficium simplex retinendum & de nouo obtinendum. Imo aliqui  probabiliter existimant, quod etiam quantum ad beneficium curatum retinendum.  Hoc colligunt doctissimi Canonistæ ex  cap. 2. de clerico pugnante in duello. Tota autem difficultas est, an Episcopus post  Concilium gaudeat huiusmodi facultate  dispensandi in huiusmodi irregularitate. Nauarrus vbi supra tenet partem negatiuam,  & dicit, quod Episcopus non habet talem  facultatem, etiam quoad minores ordines  suscipiendos: & quo ad beneficium simplex retinendum: sed quod solus Papa potest dispensare quantumlibet homicidium  sit occultum. Probat ex eo, quod in prædicta Sessione dicitur expressè: quòd in  homicidio voluntario etiam si fuerit occultum, non liceat dispensare ad ordines  sacros suscipiendos: sed talis homicida omni ordine ac beneficio ecclesiastico perpetuo careat. In quo decreto duo verba expenduntur. Alterum est, non liceat: alterum est, careat. Quæ verba secundùm Caietanum in summa in verbo absolutio ab  excommunicatione, tollunt potestatem dispensandi. Item in secunda parte eiusdem  decreti statuitur, quòd in irregularitate quæ   oritur ex homicidio casuali episcopus non  potest dispensare, nisi adhibitis quibusdam  circunstantijs & conditionibus ibi narratis, ergo cùm limitet Concilium episcopis ipsis autoritatem dispensandi in homicidio casuali: signum est, quod intendebat  totam illis autoritatem tollere dispensandi  in homicidio voluntario. Eo vel maxime,  quod Concilium contraponit homicidium   casuale contra voluntarium.
  
 Secundò probatur hæc sententia ex cap.  6. de reformatione, Sessio. 24. vbi conceditur   facultas episcopis dispensandi super omni irregularitate proueniente ex delicto occulto,    excepta ea quæ oritur ex homicidio voluntario, ergo Concilium prohibet dispensare  super irregularitate homicidij voluntarij  quantumlibet occulti. Nihilominus viris  doctis nostri temporis videtur, quòd episcopi eandem omnino autoritatem habent dispensandi post Concilium Tridentinum,  quam olim habebant ante Concilium ipso  iure communi. Ratio illorum est: quoniam  Concilium non tollit episcopis apertè  istam   facultatem. Est enim dubia interpretatio literæ Concilij, at verò quæcunque lex noua  interpretanda est quantum fieri potest conformiter ad ius commune. Igitur adhuc episcopi habent facultatem, quam antea iure  communi habebant. Confirmatur. Res fauorabilis est, quod episcopi habeant istam  facultatem, ergo decreta Concilij, si commodè fieri potest, debent interpretari in fauorem episcoporum: atque ita ipsi interpretantur.
  
 Ad primum enim argumentum respondent cum Couar. in loco citato, quòd Concilium in illo cap. 7. non loquebatur de homicidio omnino occulto: sed occulto aliquo modo, scilicet, de illo quod non poterat in iudicio probari. Respondent secundò, quòd synodus in illo decreto tantùm intendebat ostendere difficultatem maximam,  quæ debet esse in dispensatione irregularitatis, quæ oritur ex homicidio voluntario: non   autem intendebat limitare autoritatem episcoporum quam olim habebant. Et idcirco  verbum illud, non liceat, non tollit autoritatem dispensandi, quidquid sit de doctrina  Caietani in verbo absolutio ab excommunicatione. Sed aiunt quod denotat quod  prælati male facient, si absque grauissima  causa dispensauerint. Et hoc colligunt ex eo  quod synodus ibi, non solum loquitur episcopis, sed cuicunque dispensanti, etiam Summo Pontifici. Imo videtur quòd ex principali intentione loquebatur de dispensatione  quæ fit in Romana curia. Et ex hoc respondent ad illud quod obijcitur de homicidio  casuali. Dicunt enim, quod Concilium tantum limitat modum dispensandi episcopis  super hac irregularitate, quando dispensatio  committitur illis à Romano Pontifice. Nihilominus non prohibet, quòd ipsi sua autoritate dispensent in eo quod antea poterant  iure communi: si ab ipsis immediatè petatur dispensatio.
  
 Ad secundum argumentum respondent,  quòd illa exceptio non fit simpliciter à facultate, quam habent episcopi dispensandi  in irregularitatibus: sed fit exceptio à facultate illis concessa per illud decretum Concilij. Ita sane quod ex vi illius decreti non possunt dispensare super irregularitate, quæ oritur ex homicidio voluntario occulto. Non  tamen ibi negatur, quòd iure communi habeant talem autoritatem dispensandi, saltem   quantum ad aliquid, scilicet, quantum ad  beneficium simplex retinendum &  obtinendum, & quantum ad beneficium curatum  retinendum. Iste modus explicandi Concilium videtur nobis satis perplexus. Quapropter ego crediderim, quod in huiusmodi decretis Concilij Tridentini explicatum est,  quod olim erat obscurum & dubium inter  doctores secundùm ius commune: & insuper concessa est noua facultas episcopis dispensandi in multis irregularitatibus in foro  conscientiæ, super quibus antea dispensandi  facultatem non habebant. Et insuper concessa est illis facultas absoluendi à plurimis  delictis reseruatis Summo Pontifici.
  
 Sed quæret aliquis, Vtrùm per bullam  Cruciatam habeat confessarius electus tantam facultatem absoluendi à peccatis, quantam habent episcopi concessam à  Concilio  Tridentino, cap. 6. Sessio. 24. Respondetur,  quòd non habet tantam facultatem. Primo  quidem de crimine hæresis manifestum est.  Quoniam in ipsa bulla Cruciata excipitur  facultas absoluendi: & tamen Concilium  Episcopo per semetipsum concedit, quod  possit absoluere in foro conscientiæ de crimine hæresis. Deinde quanuis confessarius  electus possit absoluere semel ab omnibus  alijs peccatis & censuris reseruatis Summo  Pontifici: tamen episcopus toties quoties se  obtulerit occasio, potest in foro conscientiæ ab huiusmodi peccatis absoluere secundum formam concessam sibi in illo capite. 6. Sessione 24. Qua propter confessarius debet attendere, an delictum sit reseruatum Summo Pontifici vel non. Similiter  an excommunicatio sit reseruata vel non.    at vero circa irregularitates non est tantum  periculi, quia non est necessarium ad hoc  vt aliquis absoluatur à peccatis & recipiat sacramentum Eucharistiæ: quòd absoluatur  priùs à censura irregularitatis etiam quando  est vera censura. Cæterùm si pœnitens sit  clericus & voluerit promoueri ad ordines  superiores vel obtinere aliquod beneficium  vel ministrare in ordine suscepto: ad ipsum  promouendum pertinebit inquirere: an illa  irregularitas sit reseruata Summo Pontifici  vel non. Vnusquisque enim tenetur scire ea  quæ pertinent ad suum statum. Et idcirco  ipse confessarius poterit se eximere ab isto  onere & remittere pœnitentem, vt consulat  doctores circa huiusmodi irregularitates: si  confessarius non fuerit certus.
  
  
  
  
  
  
   QVÆSTIO LXV.   De mutilatione membrorum.
  
 DEINDE considerandum est  de peccatis aliarum iniuriarium,  quæ in personam committuntur.  Et circa hoc quæruntur quatuor.
  
 ARTICVLVS PRIMVS.   ¶  Vtrùm mutilare aliquem membro suo, in aliquo casu poßit esse  licitum.
  

 AD Primum sic proceditur. Videtur quod mutilare aliquem membro suo,  in nullo casu possit esse licitum. Damasc. enim dicit †{
         Li. 2. c. 4. & 30. & li. 4. c. 21.        
}  in 2. libro, quòd  peccatum committitur per hoc quod receditur ab eo, quod est secundum  naturam in id, quod est contra naturam.  Sed secundùm naturam à Deo institutam, est, quod corpus hominis sit integrum membris. Contra naturam autem est, quòd sit membro diminutum. Ergo mutilare aliquem membro, semper videtur esse peccatum.
  
  ¶ 2 Præterea. Sicut se habet tota anima ad totum corpus, ita se habent partes animæ ad partes corporis, vt dicitur in †{
         Li. 2. tex. 9. tom. 2.        
} 2. de Anima. Sed  non licet aliquem priuare anima,  occidendo ipsum, nisi publica potestate: ergo etiam non licet aliquem   mutilare membro, nisi fortè secundùm publicam potestatem.
  
 ¶ 3 Præterea. Salus animæ præferenda est saluti corporali. Sed non   licet aliquem mutilare se membro  propter salutem animæ, puniuntur  enim secundùm statuta †{
         In Decretis dist. 55. ca. Si quis abscident. Et cap. Si quis per ægritudinem.        
} Niceni  Concilij, qui se castrauerunt propter castitatem seruandam: ergo  propter nullam causam aliam licet  aliquem membro mutilare.
  
 SED contra est, quod dicitur  Exod. 21.  "Oculum pro oculo, dentem pro dente, manum pro manu,  pedem pro pede."
  
 RESPONDEO dicendum,  quòd cùm membrum aliquod sit  pars totius humani corporis, est  propter totum sicut imperfectum  propter perfectum. Vnde disponendum est de membro humani corporis, scundùm quod expedit toti.  Membrum autem humani corporis  per se quidem vtile est ad bonum  totius corporis: per accidens tamen   potest contingere quòd sit nociuum,  puta cum membrum putridum est totius corporis corruptiuum. Si ergo  membrum sanum fuerit, & in sua  naturali dispositione consistens, non   potest præscindi absque totius corporis detrimento. Sed quia ipse totus homo ordinatur vt ad finem, ad totam communitatem    cuius est pars, vt suprà  †{
         q. 61. arti. 1. & 2. & q. præced. artic. 1. 2. & 5.        
}  dictum est,  potest contingere, quòd abscisio  membri etsi vergat in detrimentum   totius corporis, ordinatur tamen  ad bonum communitatis, inquantum alicui infertur in pœnam ad  cohibitionem peccatorum. Et ideo  sicut per publicam potestatem, aliquis licitè priuatur totaliter vita,  propter aliquas maiores culpas, ita  etiam priuatur membro propter  aliquas culpas minores. Hoc autem  non est licitum alicui priuatæ personæ, etiam volente illo cuius est  membrum: quia per hoc fit iniuria  communitati, cuius est ipse homo  & omnes partes eius. Si verò membrum propter putredinem sit totius corporis corruptiuum, tunc licitum est de voluntate eius, cuius  est membrum, putridum membrum   pręscindere propter salutem totius  corporis, quia vnicuique commissa est cura proprię salutis. Et eadem  ratio est si fiat voluntate eius, ad  quem pertinet curare de salute eius,  qui habet membrum corruptiuum:   aliter autem aliquem membro mutilare est omnino illicitum.
  
 AD primum ergo dicendum,  quòd nihil prohibet id quod est contra particularem naturam, esse secundùm naturam vniuersalem, sicut  mors & corruptio in rebus naturalibus est contra particularem naturam eius quod corrumpitur, cùm  tamen sit secundùm naturam vniuersalem. Et similiter mutilare aliquem membro, etsi sit contra naturam particularem corporis eius, qui  mutilatur, est tamen secundùm naturalem rationem in comparatione ad bonum commune.
  
 AD  secundum dicendum, quòd  totius hominis vita non ordinatur  ad aliquid proprium ipsius hominis, sed ad ipsam potiùs omnia quæ   sunt hominis, ordinantur. Et ideo  priuare aliquem vita, in nullo casu  pertinet ad aliquem, nisi ad publicam potestatem, cui committitur  procuratio boni communis. Sed  præcisio membri potest ordinari ad  propriam salutem vnius hominis.  Et ideo in aliquo casu potest ad ipsum pertinere.
  
 AD tertium dicendum, quòd  membrum non est præscindendum   propter corporalem salutem totius,  nisi quando aliter toti subueniri  non potest. Saluti autem spirituali  semper potest aliter subueniri, quam   per membri præcisionem: quia peccatum subiacet voluntati. Et ideo in  nullo casu licet membrum præscindere, propter quodcunque peccatum vitandum. Vnde Chrysostomus †{
         Homi. 63. in Matth. circa med. tom. 2.        
} exponens illud Matthæi. 19.   Sunt eunuchi qui seipsos castrauerunt propter regnum cælorum: dicit, non per membrorum abscissionem, sed malarum cogitationum interemptionem. Maledictio  ni enim est obnoxius qui membrum abscindit. Etenim qui homicidæ sunt, talia præsumunt. Et postea subdit: Neque concupiscentia  mansuetior ita fit, sed molestior.  Aliunde enim habet fontes sperma  quod in nobis est, & præcipuè  à   proposito incontinenti &  mente negligente. Nec ita abscissio membri    comprimit tentationes, vt cogitationis frænum.

  

 SVMMA ARTICVLI.
  
 PRima conclusio. Licitum est autoritate  publica mutilare peccatores. ¶ Secunda conclusio. Licitum etiam est propter salutem corporis & vitæ, mutilare hominem  de voluntate ipsius vel de voluntate eius qui  curam illius gerit. ¶ Tertia conclusio. Aliter  mutilare est illicitum.

  
 COMMENTARIVS.
  
 IN hoc articulo notandum est, quòd etiam   membrum sanum in seipso licitum erit  abscindere, quando opus fuerit ad salutem  hominis & vitam. Ratio est quam assignauimus in quæst. 64. art. 2. quia totum esse membri est propter totum: vnde quando fuerit  necessarium propter totum vt membrum  pereat, licitum erit abscindere. Quòd autem   D. Thom. dicit in tertia conclusione, quòd  aliter mutilare est illicitum, intelligitur quando homo consistit in plenaria sanitate.
  
 Secundò est notandum, quòd nemo potest cogi vt patiatur abscisionem membri  propter vitam: nisi ab illo qui curam illius  gerit, vt à republica, quando vita illius fuerit necessaria bono communi, & non aliàs.  Ratio, quia homo non potest cogi à republica nisi secundùm operationes politicas  necessarias reipublicæ, secundùm quas habet rationem partis: potest etiam cogi filius  à patre quando est sub eius potestate: item  seruus à domino, quia non est sui iuris: similiter etiam religiosus potest cogi à suo prælato, maxime si vita illius necessaria est religioni, quod debet iudicare prælatus. Sed  quæret aliquis, An ipsemet homo teneatur  pati abscisionem membri propter seruandam vitam? Et videtur quòd sic: quia tenetur  seruare vitam per media ordinata & proportionata: sed abscisio membri est medium proportionatum ad seruandam vitam, ergo tenetur pati abscisionem. Respondetur & sit  prima conclusio, quod non tenetur absolutè loquendo. Et ratio est. Quia quanuis homo teneatur conseruare vitam propriam, non  tenetur per media extraordinaria, sed per victum & vestitum commune, per medicinas  communes, per dolorem quendam communem  &  ordinarium: non tamen per quendam  dolorem extraordinarium & horribilem,  neque etiam per sumptus extraordinarios, secundùm proportionem status ipsius hominis. Vt si v. g. communem ciuem salutem consequuturum esset certum, si insumeret tria  millia ducatorum in quadam medicina, ille non tenetur insumere. Per hoc patet ad  argumentum. Nam quanuis illud medium  sit proportionatum secundùm rectam rationem, & ex consequenti licitum, est tamen  extraordinarium. Circa tertiam conclusionem est dubium, An sit licitum vt quis seipsum mutilet vt euadat periculum mortis  ab extrinseco imminens? Vt v. g. an sit licitum quod scindat manum quam habet ligatam  vt effugiat flammam, aut feram aut tyrannum   comminantem mortem: nisi ipsemet homo  se mutilet? Respondetur, quòd in hoc tertio  casu non est licitum, quia esset consentire  cum malitia tyranni, qui intendit inferre iniuriam naturæ rationali vt ipsamet in seipsam manus inijciat. Ita tenet Soto lib. 5. de iustitia. q. 2. art. 5. Cæterum in alijs casibus licitum est: quia pars ordinatur in bonum totius,  & non est aliqua causa quæ faciat actum illicitum sicut in tertio casu.



  
 ARTICVLVS II.   ¶  Vtrùm liceat patribus verbera  refilios, aut dominis seruos.
  

 AD Secundum sic proce{
         Inf. q. 72. ar. 2. ad 2.        
}ditur. Videtur quòd non  liceat patribus verberare  filios, aut dominis seruos. Dicit  enim Apost. ad Ephes. 6.  "Vos patres  nolite ad iracundiam prouocare filios vestros." Et infra subdit: "Et vos  domini eadem facite seruis, remittentes minas." Sed propter verbera  aliqui ad iracundiam prouocantur,  & sunt etiam minis grauiora: ergo  neque patres filios, neque domini  seruos, debent verberare.
  
 ¶ 2 Præterea. Philosophus dicit{
         Lib. 10. c. vlti. ante med. to. 5.        
}   in 10. Ethic. quòd sermo paternus    habet solum admonitionem, non  autem coactionem. Sed quædam  coactio est per verbera: ergo parentibus non licet filios verberare.
  
 ¶ 3 Præterea. Vnicuique licet alteri disciplinam impendere. Hoc  enim pertinet ad eleemosynas spirituales, vt suprà  †{
         q. 32. artic. 2.        
} dictum est. Si ergo parentibus licet propter disciplinam, filios verberare: pari ratione cuilibet licebit quemlibet verberare: quod patet esse falsum: ergo & primum.
  
 SED contra est, quod dicitur  Prouerb. 13.  "Qui parcit virgæ, odit  filium suum."  Et infrà 23.  "Noli subtrahere à puero disciplinam. Si enim  percusseris eum virga, non morietur. Tu virga percuties eum, & animam eius de inferno liberabis." Et  Eccles. 33. dicitur:  "Seruo maleuolo  tortura & compedes."
  
 RESPONDEO dicendum,  quòd per verberationem nocumentum quoddam infertur corpori eius  qui verberatur: aliter tamen quàm  in mutilatione. Nam mutilatio tollit  corporis integritatem, verberatio  verò tantummodo afficit sensum  dolore. Vnde multò minus nocumentum est, quàm mutilatio membri. Nocumentum autem inferre  alicui non licet, nisi per modum pœnæ propter iustitiam. Nullus autem   iustè punit aliquem, nisi sit eius iurisdictioni subiectus. Et ideo verberare aliquem non licet, nisi habenti potestatem aliquam super illum,  qui verberatur. Et quia filius subditur potestati patris, & seruus potestati domini, licitè potest verberare    pater filium, & dominus seruum causa correctionis & disciplinæ.
  
 AD primum ergo dicendum, quod   cùm ira sit appetitus vindictæ, præcipuè concitatur ira, cùm aliquis se  reputat læsum iniustè: vt patet per  Philosophum  †{
         Li. 2. cap. 13. parum à prin. tomo. 6.        
}  in 2. Rhetoricæ. Et  ideo per hoc quòd patribus interdicitur, ne filios ad iracundiam prouocent, non prohibetur quin filios  verberent causa disciplinæ: sed quod   non immoderatè eos affligant verberibus. Quòd verò indicitur dominis, quòd remittant seruis minas, potest dupliciter intelligi. Vno  modo, vt remissè minis vtantur:  quod pertinet ad moderationem  disciplinæ. Alio modo, vt aliquis  non semper impleat quod comminatus est: quod pertinet ad hoc, quod   iudicium quo quis comminatus est  pœnam, quandoque per remissionis misericordiam temperetur.
  
 AD secundum dicendum, quòd  maior potestas maiorem debet habere coactionem. Sicut autem ciuitas est perfecta communitas, ita princeps ciuitatis habet perfectam potestatem coercendi. Et ideo potest  infligere pœnas irreparabiles, scilicet occisionis vel mutilationis. Pater autem & dominus, qui præsunt  familiæ domesticæ, quæ est imperfecta communitas, habent imperfectam potestatem coercendi, secundùm leuiores pœnas, quæ non inferunt irreparabile nocumentum. Et  huiusmodi est verberatio.
  
 AD tertium dicendum, quòd  exhibere disciplinam volenti, cuilibet licet. Sed disciplinam nolenti    adhibere, est solum eius, cui alterius  cura committitur. Et ad hoc pertinet aliquem verberibus castigare.

  

 SVMMA ARTICVLI.
  
 PRima conclusio. Causa correctionis &   disciplinæ licitum est. ¶ Secunda conclusio. Non est licitum mutilare aut occidere.

  
 COMMENTARIVS.
  
 DE hoc articulo vide Soto vbi supra, artic. 2. & nota, quòd legibus ciuilibus  cautum est quantum se debeat extendere  ista potestas patrum erga filios, vt patet in. l.  si filius. C. de patria potestate. & in. l. prætor.  ff. de iureiurando. §. præterea. Sed quæritur,  An liceat patribus verberare filios clericos?  Syluester in verbo excommunicatio. 6. §.  4. refert sententiam Panormit. in cap. cum  voluntate. de sententia excommunicationis.   quòd non est licitum patribus verberare filios in sacris constitutos, bene tamen in minoribus: sed ipse Syluest. tenet esse licitum  verberare filios etiam in sacris constitutos:  & ratio eius est, quia hoc conceditur magistris circa discipulos, etiam in sacris constitutos, vt patet ex ca. super eo. de sentent. excommunicationis, ergo erit licitum patribus. Patet consequentia. Quia patres non habent  minorem iurisdictionem ad erudiendos filios, quam magistri. Et hæc sententia est  tenenda.
  
 Sed notandum est, quòd prælatis religionum licitum erit flagellare subditos secundum leges & constitutiones eorum, & non  aliàs: incurreret enim sententiam excommunicationis prælatus, qui ira quadam subditum pedibus conculcaret aut alapis cæderet. Et hoc quod diximus patet ex cap. ex tenore de sententia excommunicationis. Notandum vero est, quòd si pater vel magister vel prælatus excesserit modum verberandi, aut flagellandi, postquam iam semel  cœpit iustè punire non statim incurrit sententiam excommunicationis: nisi sit notabilis excessus, quod quidem arbitrio boni viri iudicandum erit: si autem fuerit res dubia  Episcopus poterit dispensare de iure communi. Etenim illa excommunicatio canonis. si quis suadente diabolo, reseruatur Pontifici, quando certum est aliquem incurrisse  canonem, & fuit notabilis percussio. Vide  Caietanum in verbo excommunicatio.



  
 ARTICVLVS III.   ¶  Vtrùm liceat aliquem hominem  incarcerare.
  

 AD Tertium sic proceditur. Videtur, quòd non liceat aliquem hominem incarcerare. Actus enim est malus ex  genere, qui cadit suprà indebitam  materiam, vt supra †{
         1. 2. q. 18. art. 2.        
} dictum est.  Sed homo habens naturalem arbitrij libertatem est indebita materia  incarcerationis quæ libertati repugnat. Ergo illicitum est aliquem incarcerare.
  
 ¶ 2 Præterea. Humana iustitia  regulari debet ex diuina. Sed sicut  dicitur Eccles. 15.  "Deus reliquit hominem in manu consilij sui." Ergo  videtur quòd non est aliquis coercendus vinculis vel carcere.
  
 ¶ 3 Præterea. Nullus est coercendus nisi ab opere malo, à quo quilibet potest alium licitè impedire. Si  ergo incarcerare aliquem esset licitum ad hoc, quòd cohiberetur à   malo, cuilibet esset licitum aliquem   incarcerare: quod patet esse falsum.  Ergo & primum.
  
 SED contra est quod Leuit. 24.   legitur, quendam missum fuisse in  carcerem propter peccatum blasphemiæ.
  
 RESPONDEO dicendum,  quòd in bonis corporis tria per ordinem considerantur. Primò quidem integritas corporalis substantiæ, cui detrimentum affertur per  occisionem vel mutilationem. Secundò delectatio vel quies sensus,  cui opponitur verberatio vel quodlibet sensum dolore afficiens. Tertiò motus & vsus membrorum, qui  impeditur per ligationem vel incarcerationem, seu quamcunque detentionem. Et ideo incarcerare aliquem vel qualitercumque detinere,  est illicitum, nisi fiat secundum ordinem iustitiæ, aut in pœnam, aut  ad cautelam alicuius mali vitandi.
  
 AD primum ergo dicendum, quod   homo qui abutitur potestate sibi  data, meretur eam amittere. Et ideo  homini qui peccando abusus est libero vsu suorum membrorum, conueniens est incarcerationis materia.
  
 AD secundum dicendum, quòd  Deus quandoq́ue secundum ordinem suæ sapientiæ peccatores cohibet ne possint peccata implere secundum illud Iob 5. Qui dissipat  cogitationes malignorum, ne possint implere manus eorum quod cœperant. Quandoque verò eos permittit quod voluerint agere. Et similiter secundum humanam iustitiam, non pro qualibet culpa homines incarcerantur, sed pro aliquibus.
  
 AD tertium dicendum, quòd detinere hominem ad horam ab aliquo opere illicito statim perpetrando, cuilibet licet: sicut cum aliquis  detinet aliquem ne se præcipitet,  vel ne alium feriat. Sed simpliciter  aliquem includere vel ligare, ad eum   solum pertinet qui habet disponere vniuersaliter de actibus & vita  alterius: quia per hoc impeditur non    solum à malis faciendis, sed etiam  à bonis agendis.

  

 SVMMA ARTICVLI.
  
 PRima conclusio. Incarcerare vel qualitercunque hominem detinere, est illicitum: nisi fiat secundum ordinem iustitiæ.
  
 Secunda conclusio notetur in solutione  ad tertium. Detinere hominem ad horam,  cuilibet est licitum ad impediendum illum  à perpetratione alicuius mali.
  
 Tertia conclusio ibidem. Simpliciter aliquem includere vel ligare, ad eum solum  pertinet qui habet simpliciter disponere &   vniuersaliter, de actibus & vita alterius.

  
 COMMENTARIVS.
  
 CIrca istum articulum sunt duo dubia.  Primum est. An licitum sit cuilibet  detinere proximum ad horam ne perpetret  aliquod malum? Nam D. Tho. videtur vniuersaliter id asserere.
  
 Respondetur & sit prima conclusio. Si  malum quod aliquis vult facere sit contra  iustitiam, licitum erit cuilibet illum detinere. Ratio est, quia tunc illa detentio habet  rationem defensionis.
  
 Secunda conclusio. Si autem malum quod  vult facere est contra alias virtutes, vt contra   temperantiam, aut castitatem: non est licitum   cuilibet detinere illum. Ratio est, quia homo est dominus suarum operationum: ergo fit illi iniuria si detineatur, nisi ab eo qui  habet aliquam iurisdictionem supra illum. Ex  quo sequitur, quod in tali casu potest ille  homo detineri ad breue tempus  à pædagogo  ipsius, à Magistro à præfecto ipsius domus.
  
 Tertia conclusio. Si peccatum fuerit scandalosum non solum contra communitatem  quale est peccatum hæresis quam aliquis vult  prædicare, sed etiam si fuerit scandalosum  pusillorum, vt v. g. Si aliquis vult ire ad scandalizandam virginem honestam: poterit  detineri à quolibet ad breue tempus. Ratio  huius est: quia talis detentio habet rationem  defensionis aut boni communis & religionis, aut etiam innocentis & pusilli, quatenus  inuoluntariè aggreditur illum scandalizator.
  
 DVbium secundum est. An possim ego  detinere illum qui me affecit iniuria,    ad breue tempus donec iudicem voco? Soto vbi supra, quæstione. 2. artic. 3. Respondet affirmatiuè. Nihilominus nobis oppositum videtur, nisi in casu quo talis detentio haberet rationem defensionis: vt verbi  gratia. Si ille adhuc pergeret in inferenda  iniuria & nocumento, & in auferendo à me  bona mea: quia tunc est in fragranti delicto.



  
 ARTICVLVS IIII.   ¶  Vtrùm peccatum aggrauetur in  hoc, quòd prædictæ iniuriæ inferuntur in personas alijs coniunctas.
  

 AD Quartum sic proceditur. Videtur, quòd peccatum non aggrauetur ex  hoc, quòd prædictæ iniuriæ  inferuntur in personas alijs coniunctas. Huiusmodi enim iniuriæ habent rationem peccati, prout nocumentum  alicui infertur contra eius voluntatem. Sed magis est contra hominis  voluntatem malum quod in propriam personam infertur, quàm  quod infertur in personam coniunctam: ergo iniuria illata in personam   coniunctam est minor.
  
 ¶ 2 Præterea. In sacra scriptura  præcipuè reprehenduntur qui pupillis & viduis iniurias inferunt. Vnde dicitur Ecclesiast. 35.  "Non despiciet preces pupilli, nec viduam, si  effundat loquelam gemitus." Sed vidua & pupillus non sunt personæ   alijs coniunctæ: ergo ex hoc, quòd  infertur iniuria personis coniunctis, non aggrauatur peccatum.
  
 ¶ 3 Præterea. Persona coniuncta habet propriam voluntatem, sicut & principalis persona. Potest  enim aliquid ei esse voluntarium,    quod est contra voluntatem principalis personæ, vt patet in adulterio, quod placet vxori, & displicet  viro. Sed huiusmodi iniuriæ  habent   rationem peccati, prout consistunt  in voluntaria commutatione: ergo  huiusmodi iniuriæ minus habent  de ratione peccati.
  
 SED contra est, quod Deuteronomium 28. ad quandam exaggerationem dicitur: "Filij tui & filiæ tuæ tradentur alteri populo videntibus oculis tuis."
  
 RESPONDEO dicendum,  quòd quanto aliqua iniuria in plures redundat, cæteris paribus, tanto grauius est peccatum, & inde  est quòd grauius est peccatum si aliquis percutiat principem, quàm  personam priuatam: quia redundat in iniuriam totius multitudinis, vt suprà  †{
         1. 2. q. 73. artic. 9.        
} dictum est. Cùm autem infertur iniuria in aliquam  personam coniunctam alteri, qualitercunque illa iniuria pertinet  ad duas personas. Et ideo, cæteris  paribus, ex hoc ipso aggrauatur  peccatum: potest tamen contingere, quòd secundum aliquas circunstantias sit grauius peccatum, quod  fit contra personam nulli coniunctam, vel propter dignitatem personæ, vel propter magnitudinem  nocumenti.
  
 AD primum ergo dicendum, quod   iniuria illata in personam coniunctam, minus est nociua personæ,  cui coniungitur, quàm si in ipsam  immediatè inferretur: & ex hac  parte est minus peccatum. Sed hoc  totum quod pertinet ad iniuriam    personæ, cui coniungitur, superadditur peccato quod aliquis incurrit ex eo, quòd aliam personam secundum se lædit.
  
 AD secundum dicendum, quòd  iniuriæ illatæ in viduas & pupillos magis exaggerantur: tum quia  magis opponuntur misericordiæ,  tum quia idem nocumentum huiusmodi personis inflictum, est  eis grauius, quia non habent releuantem.
  
 AD tertium dicendum, quòd  per hoc quod vxor voluntariè consentit in adulterium, minoratur  quidem peccatum & iniuria ex parte ipsius mulieris. Grauius enim  esset si adulter violenter eam opprimeret. Non tamen propter hoc  tollitur iniuria ex parte viri: quia  vxor non habet potestatem sui corporis, sed vir, vt dicitur primæ ad  Corinthios. 7. Et eadem ratio est  de similibus. De adulterio tamen,  quia non solum iustitiæ, sed etiam  castitati opponitur, erit locus †{
         Quæ. 154. artic. 8.        
} infra agendi, in tractatu de temperantia.

  
 SVMMA ARTICVLI.
  
 ¶ Conclusio est affirmatiua.
  
  
  
  
   QVÆSTIO LXVI.   De Furto & rapina.
  
 DEINDE considerandum est  de peccatis iustitiæ oppositis,  per quæ infertur nocumentum proximo in rebus, scilicet de furto &   rapina. Et circa hoc quæruntur  nouem.
  

    ARTICVLVS PRIMVS.   ¶  Vtrum naturalis sit homini posseßio exteriorum rerum.
  
 AD Primum sic procedi{
         Infra contra ca. 22. fi. & 127. fin.        
}tur. Videtur, quòd non  sit naturalis homini possessio exteriorum rerum. Nullus  enim debet sibi attribuere quod  Dei est. Sed dominium omnium  creaturarum est proprium Dei: secundum illud Psalmi. 23.  "Domini  est terra, &c." Ergo non est naturalis homini possessio rerum exteriorum.
  
 ¶ 2 Præterea. †{
         In ser. ad diuites auaros à medio illius.        
} Basilius exponens verbum diuitis dicentis Luc.  12.  "Congregabo omnia quæ nata  sunt mihi, & bona mea:" dicit, "Dic  mihi quæ tua: vnde ea sumens in vitam tulisti?" Sed illa quæ homo possidet naturaliter, potest aliquis conuenienter dicere esse sua. Ergo homo non possidet naturaliter exteriora bona.
  
 ¶ 3 Præterea. Sicut †{
         Libr. 1. de fide, ca. 1. circa medium, to. 2.        
}  Ambros. dicit in libr. de Trinit. Dominus nomen est potestatis. Sed homo non  habet potestatem super res exteriores: nihil enim potest circa earum  naturam immutare. Ergo possessio  exteriorum rerum non est homini  naturalis.
  
 SED contra est, quod dicitur in  Psal. 8.  "Omnia subiecisti sub pedibus eius, scilicet hominis."
  
 RESPONDEO dicendum,  quòd res exterior potest dupliciter  considerari. Vno modo quantum  ad eius naturam, quæ non subiacet  humanæ potestati, sed solùm diuinæ, cui omnia ad nutum obediunt.  Alio modo quantum ad vsum ipsius  rei, & sic habet homo naturale dominium exteriorum rerum: quia  per rationem & voluntatem potest  vti rebus exterioribus ad suam vtilitatem, quasi propter se factis. Semper enim imperfectiora sunt propter perfectiora, vt supra †{
         Qu. 64. artic. 1.        
} habitum est. Et ex hac ratione Philosophus probat in 1.  †{
         Lib. 1. ca. 5. tom. 5.        
}  Politicor. quòd  possessio rerum exteriorum est homini naturalis. Hoc autem naturale dominium super cæteras creaturas, quod competit homini secundum rationem, in qua imago Dei  consistit, manifestatur in ipsa hominis creatione, Genes. 1. vbi dicitur:   "Faciamus hominem ad imaginem  & similitudinem nostram: & præsit  piscibus maris, &c."
  
 AD primum ergo dicendum, quod   Deus habet principale dominium  omnium rerum. Et ipse secundum  suam prouidentiam ordinauit quasdam res ad corporalem hominis sustentationem. Et propter hoc, homo habet naturale rerum dominium, quantum ad potestatem vtendi ipsis.
  
 AD secundum dicendum, quòd  diues ille reprehenditur ex hoc quod   putabat exteriora bona esse principaliter sua, quasi non accepisset ea  ab alio, scilicet à Deo.
  
 AD tertium dicendum, quòd illa ratio procedit de dominio exteriorum rerum quantum ad naturas ipsarum. Quod quidem dominium soli Deo conuenit, vt †{
         In corpor. articuli.        
} dictum est.

  
    ARTICVLVS II.   ¶  Vtrùm liceat alicui, rem aliquam   quasi propriam poßidere.
  
 AD Secundum sic procedi{
         3. contra capit. 127. fin. Et opuscul. 20. li. 4. cap. 4.        
}tur. Videtur, quòd non liceat alicui rem aliquam quasi propriam possidere. Omne enim  quod est contra ius naturale, est illicitum. Sed secundum ius naturale omnia sunt communia: cui quidem communitati contrariatur proprietas possessionum. Ergo illicitum est cuilibet homini appropriare sibi aliquam rem exteriorem.
  
 ¶ 2 Præterea. †{
         In ser. ad diuites auaros post medium illius.        
} Basilius dicit, exponens prædictum verbum diuitis, Sicut qui præueniens ad spectacula, prohiberet aduenientes,  appropriando sibi quod ad communem vsum ordinatur: similes sunt  diuites qui communia, quę præoccupauerunt, æstimant sua esse. Sed  illicitum esset pręcludere viam alijs  ad potiendum communibus bonis.  Ergo illicitum est appropriare sibi  aliquam rem communem.
  
 ¶ 3 Præterea. †{
         In ser. 81. tom. 3. Et habetur distinct. 47. capi. sicut hi.        
} Ambrosius dicit,  & habetur in Decret. distinct. 47.  cap. sicut hi.  "Proprium nemo dicat quod est commune". Appellat  autem commune, res exteriores, sicut patet ex his quæ præmittit. Ergo videtur illicitum esse, quòd aliquis appropriet sibi aliquam rem  exteriorem.
  
 SED contra est, quod †{
         Cap. 40. tomo. 6.        
}  Augustinus dicit in libr. de hæresib. Apostolici dicuntur, qui se hoc nomine arrogantissimè vocauerunt, eo  quòd in suam communionem non    acciperent vtentes coniugibus, &   res proprias possidentes: quales habet catholica Ecclesia, & monachos, & clericos plurimos. Sed  ideo isti hæretici sunt, quia se ab  Ecclesia separantes, nullam spem  putant eos habere, qui vtuntur his  rebus, quibus ipsi carent. Est ergo  erroneum dicere quòd non liceat  homini propria possidere.
  
 RESPONDEO dicendum,  quòd circa rem exteriorem duo  competunt homini, quorum vnum  est potestas procurandi & dispensandi: & quantum ad hoc licitum  est quòd homo propria possideat.  Et est etiam necessarium ad humanam vitam, propter tria. Primò quidem, quia magis solicitus est vnusquisque ad procurandum aliquid  quod sibi soli competit, quàm id  quod est commune omnium vel  multorum: quia vnusquisque laborem fugiens, relinquit alteri id  quod pertinet ad commune, sicut  accidit in multitudine ministrorum. Alio modo, quia ordinatiùs  res humanæ tractantur, si singulis  immineat propria cura alicuius rei  procurandæ. Esset autem confusio, si quilibet indistinctè quælibet  procuraret. Tertiò, quia per hoc  magis pacificus status hominum  con seruatur, dum vnusquisque re  sua contentus est. Vnde videmus,  quòd inter eos qui communiter &   ex indiuiso aliquid possident, frequentius iurgia oriuntur.
  
 Aliud verò quòd competit homini circa res exteriores, est vsus  ipsarum. Et quantum ad hoc non    debet homo habere res exteriores  vt proprias, sed vt communes: vt  scilicet de facili aliquis eas communicet in necessitates aliorum. Vnde Apostolus dicit primæ ad Timotheum vltimo.  "Diuitibus huius  seculi" præcipe facile tribuere, communicare.
  
 AD primum ergo dicendum,  quòd communitas rerum attribuitur iuri naturali: non quia ius naturale dictet omnia esse possidenda communiter, & nihil esse quasi  proprium possidendum: sed quia  secundum ius naturale non est distinctio possessionum, sed magis  secundum humanum condictum,  quod pertinet ad ius positiuum, vt  supra †{
         Qu. 57. arti. 2. & 3.        
} dictum est. Vnde proprietas possessionum non est contra ius  naturale, sed iuri naturali superadditur per adinuentionem rationis  humanæ.
  
 AD  secundum dicendum, quòd  si ille qui præueniens ad spectacula præpararet alijs viam, non illicitè ageret. Sed ex hoc illicitè agit,  quòd alios prohibet. Et similiter diues non illicitè agit si præoccupans  possessionem rei, quæ  à principio  erat communis, alijs etiam communicat. Peccat autem si alios ab vsu  illius rei indiscretè prohibeat. Vnde †{
         Loco citato in argumen.        
}  Basilius ibidem dicit: "Cur tu  abundas, ille verò mendicat, nisi  vt tu bonæ dispensationis merita  consequaris: ille verò patientiæ præmijs cotonetur."
  
 AD tertium dicendum, quòd  cùm dicit Ambrosius: "Nemo proprium dicat quod est commune:"     loquitur de proprietate quantum  ad vsum. Vnde †{
         Loco citato in argument.        
} subdit: Plusquam  sufficeret sumptui, violenter obtentum est.
  
 DE articulo primo & secundo, non est  huius loci disputare, disputatum est  in principio quæstionis 62.

  
 ARTICVLVS III.   ¶  Vtrùm sit de ratione furti, occultè accipere rem alienam.
  
 AD Tertium sic proceditur. Videtur, quòd non  sit de ratione furti occultè accipere rem alienam. Illud enim  quod diminuit peccatum, non videtur ad rationem peccati pertinere. Sed in occulto peccare pertinet  ad diminutionem peccati: sicut ex contrariò ad exaggerandum peccatum  quorundam, dicitur Isaiæ. 3.  "Peccatum suum quasi Sodoma prædicauerunt, nec absconderunt." Ergo  non est de ratione furti occulta acceptio rei alienæ.
  
 ¶ 2 Præterea. †{
         Ambro. in ser. 81. non procul â fine, tom. 3. Et habetur distin. 47. cap. sicut ij, ante med.        
} Ambr. dicit, & habetur in Decret. dist. 47. Minus est  criminis habenti tollere, quàm cùm  possis & abundans sis, indigentibus   denegare. Ergo sicut furtum consistit in acceptione rei alienæ, ita etiam   in detentione ipsius.
  
 ¶ 3 Præterea. Homo potest furtim ab alio accipere etiam quod suum   est, puta rem quam apud alium deposuit: vel quæ est ab eo iniustè ablata. Non est ergo de ratione furti, quod   sit occulta acceptio rei alienæ.
  
 SED contra est quod {
         Lib. 10. c. 6. incipit, Facundus dictus est, à medio illius.        
}  Isidorus  dicit in lib. Etymologiarum. Fur à   furuo dictus est, id est, à fusco: nam    noctis vtitur tempore.
  
 RESPONDEO dicendum,  quòd ad rationem furti tria concurrunt. Quorum primum conuenit  sibi, secundum quod contrariatur iustitiæ, quæ vnicuique tribuit quod  suum est: & ex hoc competit ei, quod   vsurpat alienum. Secundum verò   pertinet ad rationem furti, prout distinguitur à peccatis, quæ sunt contra personam, sicut ab homicidio  & adulterio & secundum hoc competit furto, quod sit circa rem possessam. Si quis enim accipiat id  quod est alterius non quasi possessio,  sed quasi pars: sicut si amputet membrum: vel sicut persona coniuncta,  vt si auferat filiam vel vxorem, non  habet propriè rationem furti. Tertia differentia est, quæ complet rationem furti: vt scilicet occultè vsurpetur alienum. Et secundum hoc  propria ratio furti est, vt sit occulta  acceptio rei alienæ.
  
 AD primum ergo dicendum, quod   occultatio quandoque quidem est  causa peccati, puta cùm quis vtitur  occultatione ad peccandum, sicut  accidit in fraude & dolo. Et hoc  modo non diminuit, sed constituit  speciem peccati, & ita est in furto.  Alio modo occultatio est simplex  circunstantia peccati. Et sic diminuit peccatum. Tum quia signum verecundiæ est: tum quia tollit scandalum.
  
 AD secundum dicendum, quòd  detinere id quod alteri debetur, eandem rationem nocumenti habet cum   acceptione iniusta. Et ideo sub iniusta acceptione intelligitur etiam in  iusta detentio.
  
   AD tertium dicendum, quòd  nihil prohibet id quod est simpliciter vnius, secundum quid esse alterius: sicut res deposita est simpliciter quidem deponentis: sed est eius,  apud quem deponitur, quantum  ad custodiam. Et id quod est per rapinam ablatum, est rapientis, non simpliciter, sed quantum ad detentionem.

  
  
 SVMMA ARTICVLI.
  
 PRima conclusio est affirmatiua. ¶ Secunda conclusio. Habetur in solutione  ad secundum sub nomine iniustæ acceptionis, intelligenda est etiam iniqua detentio,  quæ pertinet ad speciem furti quando est  occulta.

  
 ARTICVLVS IIII.   ¶  Vtrùm furtum & rapina sint  peccata differentia specie.
  

 AD Quartum sic procedi{
         Infra art. 9. corp. & q. 73. ar. 1. cor. Et ad secundum. Et 2. Corin. 12. co. 13. fin.        
}tur. Videtur, quòd furtum   & rapina non sint peccata differentia specie. Furtum enim  & rapina differunt secundum occultum & manifestum. Furtum enim importat occultam acceptionem, rapina vero violentam & manifestam. Sed in alijs generibus peccatorum, occultum & manifestum  non diuersificant speciem. Ergo  furtum & rapina non sunt peccata  specie diuersa.
  
 ¶ 2 Præterea. Moralia recipiunt  speciem à fine, vt suprà  †{
         1. 2. quaestio. 1. ar. 3. & q. 18. art. 6.        
} dictum  est. Sed furtum & rapina ordinantur ad eundem finem, scilicet ad habendum aliena. Ergo non differunt specie.
  
 ¶ 3 Præterea, Sicut rapitur aliquid ad possidendum, ita rapitur mulier ad delectandum. Vnde &  †{
         Lib. 10. c. 17. & incipit, Religiosus, à med.        
} Isidorus dicit in lib. Etymolog.  quod raptor  dicitur corruptor, & rapta dicitur  corrupta. Sed raptus dicitur, siue  mulier auferatur publicè siue occultè. Ergo & res possessa rapi dicitur,  siue occultè, siue publicè rapiatur.  Ergo non differunt  furtum  & rapina.
  
 SED contra est, quod †{
         Lib. 5. ca. 2. in fine, tom. 5.        
}  Philosophus in 5. Ethic. distinguit furtum  à rapina, ponens furtum occultum,  rapinam verò violentam.
  
 RESPONDEO dicendum,  quòd furtum & rapina sunt vitia iustitiæ opposita, inquantum aliquis  alteri facit iniustum. Nullus autem  patitur iniustum volens, vt probatur in 5.  †{
         Lib. 5. ca. 9. ante medium, to. 5.        
}  Ethic. Et ideo furtum &   rapina ex hoc habent rationem peccati, quòd acceptio est inuoluntaria ex parte eius cui aliquid subtrahitur. Inuoluntarium autem dupliciter dicitur, scilicet per ignorantiam, & violentiam, vt habetur in  3.  †{
         Lib. 3. ca. 1. tom. 4.        
}  Ethic. Et ideo aliam rationem  peccati habet rapina, &  aliam  furtum.  Ergo propter hoc differunt specie.
  
 AD primum ergo dicendum, quod   in alijs generibus peccatorum non  attenditur ratio peccati ex aliquo  inuoluntario, sicut attenditur in  peccatis oppositis iustitiæ. Et ideo  vbi occurrit diuersa ratio inuoluntarij, est diuersa species peccati.
  
 AD secundum dicendum, quòd  finis remotus rapinæ  & furti idem  est. Sed hoc non sufficit ad identitatem speciei, quia est diuersitas in  finibus proximis. Raptor enim vult  per propriam potestatem obtinere,  fur verò per astutiam.
  
   AD tertium dicendum, quòd raptus mulieris non potest esse occultus ex parte mulieris, quæ rapitur.  Et ideo etiam si sit occultus ex parte aliorum, à quibus rapitur, adhuc  remanet ratio rapinæ ex parte mulieris, cui violentia infertur.

  

 SVMMA ARTICVLI.
  
 COnclusio est affirmatiua. De hac materia est nobis communis disputatio  cum Iurisperitis vtriusque iuris in suis titulis de furtis. Vide Soto libr. 5. de Iustitia. q. 3.

  
 COMMENTARIVS.
  
 PRO explicatione definitionis furti arguitur primo. Ex. l. 1. ff. de furtis. vbi  Paulus Iurisconsultus aliam definitionem assignat, scilicet furtum est contrectatio fraudulosa lucri faciendi gratia, vel ipsius rei, vel  possessoris eius, vel vsus illius. Eandem definitionem assignat Iustinianus, Instituta de  obligationibus quæ ex delicto nascuntur.   Item Theologi communiter addunt illi definitioni, inuito domino. Ergo definitio Diui Tho. diminuta est. ¶ Secundò qui iustè   rem alienam accipit commodato, etiam si  postea iniquè detineat, non dicitur fur neque punitur vt fur, ergo secunda conclusio  tertij articuli falsa est. Tertio. Vsura vel  iniqua emptio vel venditio non est furtum:  & tamen est acceptio occulta rei alienæ: ergo mala est definitio.
  
 Vltimo arguitur. Ex. l. si vendidero. ff. de  furtis. & ex Augustino in sermone 19. de  verbis Apostoli, & libr. 2. quæstionum Exodi quæstione 71. cuius verba habentur 14.  quæstione 5. cap. si quid inuenisti. & capit.  pœnale. Ex quibus locis habetur, quòd rapina est furtum  & pars subiectiua illius, hoc est  specifica, & tamen non est occulta: ergo mala est definitio rapinæ  & furti. Respondetur,  definitionem D. Tho. esse optimam, & magis secundum artem quam definitionem Iurisconsulti. Et probatur. Nam particula illa,  fraudulosa, non pertinet formaliter ad rationem furti, sed ad quoddam vitium imprudentiæ, per quod aliquis vtitur simulatis vijs in  factis ad intentionem suam exequendam.    Cæterum in furto sufficit occultatio, neque  opus est simulatione. Item illa particula lucri faciendi gratia, denique aliæ duæ particulæ, scilicet possessio & vsus rei, sufficienter intelliguntur nomine rei. Definitionem  etiam D. Tho. ponit Isidorus, lib. 5. Etymologiarum, cap. 26. Sed loco illius particulæ   occulta ponit clandestina. Quod autem Theologi solent addere, inuito domino, magis faciunt explicandi gratia, quam necessitatis:  quia per se loquendo, non est occulta acceptio quando fit voluntario domino saltem  interpretatiuè. Et per hoc patet ad primum  argumentum. ¶ Ad secundum respondetur, quod iniqua detentio rei alienæ ignorante domino,  peccatum est furti apud Deum in foro conscientiæ: quanuis in foro exteriori non puniatur vt fur, nisi quando accipit occultè. ¶ Ad  tertium respondetur, quod vsura & emptio vel  venditio iniqua, non necesse est quod fiat ignorante domino, sed sæpe fit domino sciente.  Cæterum quando fuerit occulta habebit malitiam etiam furti. ¶ Ad quartum respondetur, quod sæpe apud Latinos ista duo confunduntur, scilicet furtum & rapina, & alterum  pro altero accipitur. Cæterum quod D. August. inquit in loco citato, quod per furtum intelligitur rapina in septimo præcepto Decalogi, quasi à parte totum, ita erit explicandum,  quia per furtum intelligitur etiam omnis iniqua  acceptio, & quicquid continetur sub iniqua  acceptione sicut continetur rapina.



  
 ARTICVLVS V.   ¶  Vtrùm furtum semper sit peccatum.
  

 AD Quintum sic procedi{
           Infra quaestio.   118. ar. 4.  con. Et 2.  q. 42. q. 2.  art. 4. con.  Et mal. q.   10. art. 2.  cor. Et quaestio.   15. art. 2.  cor. princ.        
}tur. Videtur, quòd furtum   non semper sit peccatum.  Nullum enim peccatum cadit sub  præcepto diuino. Dicitur enim Eccles. 15. Nemini mandauit impiè agere. Sed Deus inuenitur præcepisse  furtum. Dicitur enim Exod. 12. Fecerunt filij Israel sicut præceperat  Dominus Moysi, & expoliauerunt    Ægyptios. Ergo furtum non semper est peccatum.
  
 ¶ 2 Præterea. Ille qui inuenit rem   non suam, si eam accipiat, videtur  furtum committere: quia accipit  rem alienam. Sed hoc videtur esse  licitum secundum naturalem æquitatem, vt Iuristæ dicunt. Ergo videtur, quòd furtum non semper sit  peccatum.
  
 ¶ 3 Præterea. Ille qui accipit rem  suam, non videtur peccare: cùm  non agat contra iustitiam, cuius æqualitatem non tollit. Sed furtum  committitur etiam, si aliquis rem  suam occultè accipiat ab altero detentam vel custoditam. Ergo videtur quòd furtum non semper sit  peccatum.
  
 SED  contra, est quod dicitur Exodi 20.  "Non furtum facies."
  
 RESPONDEO dicendum,  quòd si aliquis consideret furti rationem, duas rationes peccati in eo  inueniet. Primò  quidem propter contrarietatem ad iustitiam, quæ reddit vnicuique quod suum est. Et sic  furtum iustitiæ opponitur, inquantum furtum est acceptio rei alienæ.  Secundò ratione doli seu fraudis,  quam fur committit, occultè, & quasi ex insidijs rem alienam vsurpando. Vnde manifestum est, quod omne  furtum est peccatum.
  
 AD primum ergo dicendum,  quòd accipere rem alienam vel occultè, vel manifestè autoritate iudicis hoc decernentis, non est furtum, quia iam fit sibi debitum per  hoc, quòd sententialiter sibi est adiudicatum. Vnde multò minus furtum fuit, quòd filij Israel tulerunt  spolia AEgyptiorum ex præcepto  Domini, hoc decernentis, pro afflictionibus, quibus Ægyptij eos sine  causa afflixerant. Et ideo signanter  dicitur Sapientiæ. 10. Iusti tulerunt  spolia impiorum.
  
 AD secundum dicendum, quòd  circa res inuentas est distinguendum. Quædam enim sunt quę nunquam fuerunt in bonis alicuius, sicut lapilli & gemmæ, quæ inueniuntur in littore maris. Et talia  occupanti conceduntur. Et eadem  ratio est de thesauris antiquo tempore sub terra occultatis, quorum  non extat aliquis possessor, nisi quòd  secundùm leges ciuiles tenetur inuentor dare medietatem domino  agri, si in alieno agro inuenerit.  Propter quod in parabola Euangelij dicitur Matth. 13. de inuentore  thesauri absconditi in agro, quòd  emit agrum, quasi vt haberet ius  possidendi totum thesaurum. Quædam verò res inuentæ fuerunt de  propinquo in alicuius bonis. Et tunc   si quis eas accipiat non animo retinendi, sed animo restituendi domino, qui eas pro derelictis non habet,  non committit furtum. Et similiter si pro derelictis habeantur, &   hoc credat inuentor, licet sibi eas  retineat, non committit furtum:  aliàs autem committitur peccatum  furti. Vnde †{
         Serm. 19. de verb. Aposto. à medio, tomo. 10. Et habetur 14. q. 5. ca. Si quid.        
}  August. dicit in quadam homil. & habetur 14. quæstione. 5.  "Si quid inuenisti, & non reddidisti, rapuisti."
  
 AD tertium dicendum, quòd ille  qui furtim accipit rem suam apud    alium depositam, grauat depositarium: quia tenetur ad restituendum, vel ad ostendendum se esse  innoxium. Vnde manifestum est  quòd peccat, & tenetur ad releuandum grauamen depositarij. Qui verò furtim accipit rem suam apud  alium iniustè detentam, peccat quidem, non quia grauet eum qui detinet (& ideo non tenetur ad restituendum aliquid vel ad recompensandum) sed peccat contra communem iustitiam, dum ipse sibi vsurpat suæ rei iudicium, iuris ordine  prætermisso. Et ideo tenetur Deo  satisfacere, & dare operam, vt scandalum proximorum, si inde exortum fuerit, sedetur.

  

 SVMMA ARTICVLI.
  
 PRima conclusio. Furtum habet duas rationes peccati, scilicet, iniustitię, & doli.
  
 Secunda conclusio in solutione ad secundum. Res inuentæ quæcunque non fuerunt  alicuius, sicut sunt gemmæ inuentæ in littore maris efficiuntur ipsius inuenientis, & occupantis.
  
 Tertia conclusio ibidem. Eadem est ratio de thesauris antiquis occultatis in terra,  quorum nullus est possessor, sed tamen secundùm leges ciuiles dimidia pars reddenda est domino agri.
  
 Quarta conclusio. Si quis res inuentas,  quæ de propinquo fuerunt alicuius domini accipiat animo restituendi, non committit furtum.
  
 Quinta conclusio ibidem. Non committit furtum qui res inuentas quæ pro derelictis habentur sibi accipit.
  
 Sexta conclusio. Qui aliter quam dictum   est accipit rem alienam, committit furtum.

  
 COMMENTARIVS.
  
 CIrca primam conclusionem nota, quod   prima consideratio peccati in furto,    est generica, secunda vero specifica: vnde ex  illis consurgit vnica species peccati. Circa solutionem ad primum. vide Cano lib. 2. de locis. cap. 4. & Soto lib. 3. de iustitia, quæst. 3.  art. 3. ad primum. & lib. 2. quæst. 3. artic. 8.
  
 Circa secundam conclusionem arguitur  sic. Reges Catholici Hispaniæ tulerunt legem, ne quis in mari Indico Occidentali  quæreret margaritas, nisi esset talis vel talis  conditionis, ergo ibi margaritæ inuentæ  non   erunt inuentoris. Respondetur, quòd secunda conclusio est vera stando in solo iure naturæ, & etiam in iure communi, vt habetur  in. l. item lapilli. ff. de rerum diuisione. & Instituta eod. titulo. §. item lapilli. & est Arist.  1. Politicorum, in initio.  & omnium Philosophorum & Iurisperitorum & Theologorum. Vide Diuum Antoninum in. 2. par. titulo. 1. cap. 15. §. secundo.
  
 ¶ Ad argumentum vero respondetur, quòd  lex illa particularis est, & potest iustificari  propter bonum commune huius Regni  vel illius, ad quod pertinet vt non quilibet  quærat huiusmodi margaritas. Simili modo poterit Rex condere legem, vt in suo  regno nullus alienigena quærat margaritas. Notandum est tamen, quòd lex illa  Hispaniæ prohibet quærere margaritas, non   autem forte repertas sibi accipere. Item etiam   est notandum, quòd illa lex omnino pœnalis est, neque obligat ad restituendas margaritas ante condemnationem iudicis, sicut lex  quę prohibet piscationem aut venationem.
  
 Circa tertiam conclusionem notandum  est, quòd thesaurus dupliciter dicitur. Vno  modo propriè: alio modo impropriè. Thesaurus propriè, dicitur vetus depositio pecuniæ cuius non extat memoria ita vt dominum non habeat. Sed nomine pecuniæ intelligamus id quod pecunia æstimatur. Ita  definit Iurisconsultus in. l. nunquam. §. thesaurus. ff. de acquirendo rerum dominio. &   in. l. vnica. C. de thesauris. lib. 10. & Instituta  de rerum diuisione. §. thesaurus. Thesaurus  vero impropriè, dicitur in eisdem legibus citatis depositio pecuniæ quam quisque lucri  gratia, vel metus, vel custodiæ, sub terra condidit. Possumus etiam nos addere honoris  ostentandi gratia.
  
 Sit ergo prima conclusio. Qui inuenit    thesaurum impropriè dictum, tenetur ad restitutionem vero domino, vel hæredibus  eius. Pro cuius explicatione nota, moris  fuisse olim apud gentes, & forte nunc etiam  est: vt in sepulchris simul cum cadaueribus  multas diuitias conderent ad ostentationem honoris & gloriæ suæ, vel suorum in  posterum, aut etiam ad reipublicæ defensionem: si quando in magno periculo constituta indigeret diuitijs. Ponebantur autem in sepulchris vt ibi tutius seruarentur  ad ingentem necessitatem reipublicæ: vnde non erat fas sine vrgenti tali necessitate illas educere. Cuius exemplum est apud  Iosephum libro. 7. antiquitatum, capit. vltimo. vbi refert Salomonem ædificasse patri Dauid magnificum sepulchrum, & ibi  plurimas diuitias condidisse, quibus, postea mille & trecentos annos, vsus est Hyrcanus sacerdos, quando Antiochus obsidebat Hierusalem cui data fuit pecuniæ   ingens summa, vt solueret obsidionem,  & sic reparauit ciuitatem. Probatur ergo  conclusio ex. l. nunquam. vbi supra, vbi  expressè Iurisconsultus dicit, quòd qui accipit huiusmodi thesaurum, furtum committit. Et confirmatur. Quia huiusmodi  thesaurus non habetur pro derelicto. Hinc  inferunt aliqui corollarium quòd Hispani qui apud Indos Occidentales extraxerunt thesauros de sepulchris, tenentur ad  restitutionem. Et ratio est, quia adhuc erant  hæredes illius thesauri, scilicet filij dominorum, vel ipsamet respublica. Sed tamen nobis vi detur, quòd non est vniuersaliter verum hoc corollarium: sed dicimus, quòd vbi constiterit diuitias illas superstitionis causa esse depositas: non tenentur qui illas inuenerunt restituere. Probatur. Quia tales diuitiæ nullius rei vera causa depositæ sunt: ergo habentur pro  derelictis, ex quibus nullus vsus expectatur  fore hæredibus aut reipublicæ: nisi tantum  quòd illæ diuitiæ sacrificabantur idolis &   falsæ religioni: & tales fuisse aliquos thesauros depositos in sepulchris apud Indos  valde probabile est, ex his quæ nobis narrant qui inde aduenerunt.
  
 Secunda conclusio. Stando in solo iure  naturæ, thesaurus propriè dictus efficitur    ipsius inuentoris. Hæc est omnium expressa sententia, & habetur in. l. nunquam. vbi  supra. Et ratio est. Quia quæ in nullius bonis sunt, statim efficiuntur occupantis, sicut  facta est diuisio rerum.
  
 Tertia conclusio. Secundum tamen ius  commune positiuum & Hispanicum, thesaurus inuentus arte magica totus adiudicatur fisco. Hæc conclusio probatur ex. l. vnica. Codice de thesauris. & in. l. nemo. Codice de maleficis & mathematicis. Item in  l. Regia 44. titulo. 28. Partita. 2. Sed nota,  quòd cum istæ leges sint pœnales contra artem magicam non obligant ante condemnationem iudicis.
  
 Quarta conclusio. Si eadem iura attendamus thesaurus inuentus in proprio fundo, totus est inuentoris, si autem inueniatur in alieno: tunc si ex proposito quærebatur, totus est reddendus domino agri:  si autem à casu fuerit repertus diuidendus  est æqualiter inter inuentorem & dominum agri. Hæc habetur in. l. vnica. Codice de thesauris. §. thesaurus. & in. l. Regia  44. supra.
  
 Sed nota circa secundam partem conclusionis vbi dicitur, quòd thesaurus ex proposito inuentus, totus adiudicetur domino agri: quod non est intelligenda ipso facto ante sententiam iudicis, quoniam illæ   leges sunt pœnales contra illum qui in agro  alieno quærit thesaurum. Cæterùm quantum   ad illud quod inquit thesaurum diuidendum,  non opus est sententia iudicis: sed in foro  conscientiæ tenetur ipse inuentor dimidiam partem reddere domino agri. Ratio huius est, quia finis legis non est punire, sed componere ciues inter se. Nam dominus agri poterat pro se adducere, quod  cum ager esset proprius, etiam thesaurus, qui ibi latebat sibi debebatur. Contra ipse inuentor diceret pro se, quòd fortuna sibi fauit, vt totus thesaurus sibi deberetur: & ideo lex voluit componere  istam discordiam, & ipso facto adiudicare dimidiam partem, vni & dimidiam  alteri.
  
 ¶ Quinta conclusio. Si eadem iura attendamus,  qui inuenit thesaurum in agro quem emit, siue  sciens ibi latere, siue nesciens: efficitur dominus ipsius thesauri. Probatur primò. Qui  inuenit in agro proprio thesaurum, fit dominus totius, sed iste inuenit in agro proprio, ergo &c.
  
 Secundò. Finis legum est, componere  discordiam ciuium inter se, sed quando homo iam emit agrum, nulla est discordia, ergo cessat finis legum.
  
 Confirmatur ex D. Thoma supra quæstione. 66. articulo. 5. in solutione ad secundum, vbi ait, quòd propterea in parabola  Matth. 13. dicitur, quòd qui inuenit thesaurum emit agrum illum, scilicet, vt totum  possideret. & ita sentit Iurisconsultus in. l. tutore. ff. de rei vendicatione.
  
 Sed contra istam confirmationem arguitur primò. Venditor agri ex ignorantia patitur inuoluntarium: non enim venderet si  sciret latere thesaurum: ergo ipse emptor  tenetur restituere dimidiam partem. Probatur consequentia. Quia tacendo fuit causa inuoluntarij alterius.
  
 Secundò. Esto non teneatur ipse emptor  restituere quando ignorans latere thesaurum emit agrum illum: tamen quando sciens  latere emit agrum, tollit ius quod venditor habet ad dimidiam partem thesauri: ergo tenebitur restituere.
  
 Tertiò. Venditor non vendidit thesaurum cum agro, ergo emptor non acquisiuit maius ius, quam antea habebat ad thesaurum.
  
 Ad primum respondetur, quòd emptor  non est causa inuoluntarij quod patitur venditor: quia non tenetur reuelare illi quod  ipse sua industria cognouit, maximè quia  non pertinet ad substantiam rei venditæ   thesaurus absconditus, quia ager appretiatur  secundùm superficiem quam habet maius  vel minus fructificam, non vero secundùm  ea quæ accidentario ibi recondita sunt.  Quemadmodum si quis emeret equum,  quem scit bibisse margaritam in flumine,  non tenetur reuelare domino equi: quia non   pertinet ad substantiam equi, neque ad valorem illius. De qua revide Soto libro. 6.  de iustitia, quæstione. 3. articulo. 2. circa finem, quanuis Soto ipse libro. 5. de iustitia,  quæstione. 3. articulo. 3. ad secundum. tenet  aliquid contrarium nostræ conclusioni, scilicet quòd qui emit agrum alienum in quo  postea inuenit thesaurum: tenetur restituere dimidiam partem venditori. Sed tamen  hoc non probat sufficienter: quia talis medietas thesauri nullo titulo debetur ipsi venditori agri.
  
 Ad secundum respondetur, quòd si ille  qui ignorans emit agrum, non tenetur aliquid reddere venditori, non etiam tenebitur reddere si sciens latere thesaurum emit  agrum. Ratio est, quia ignorantia emptoris, non tollit aliquod ius quod antea habebat venditor, ergo si ignorans non tenetur,  non tenebitur sciens.
  
 Ad tertium respondetur nego consequentiam, quia emptor non acquirit dominium  thesauri ex venditione alterius, sed ex inuentione in agro proprio, neque ipse venditor antea erat dominus thesauri: alioquin non esset thesaurus propriè dictus, de  cuius ratione est quòd non habeat dominum. Vide Syluestrum in verbo, inuentum,  §. 8. & in Rosa aurea in tractatu de quæstionibus impertinentibus, casu. 39.
  
 Sexta conclusio. Princeps potest iustam  legem condere, vt communis thesaurus propriè dictus inuentus in suo regno ad se pertineat. Hæc conclusio est contra Syluest.  vbi supra, quem citat & sequitur Soto vbi  supra. Imo ipse addit, quòd nullam partem thesauri inuenti potest princeps sibi  applicare. Insuper dicit se neque scire neque  approbare, quòd Princeps possit etiam vrgente necessitate reipublicæ, huiusmodi tributum imponere.
  
 Sed nihilominus probatur conclusio.  Nam sicut iure naturæ omnia dicuntur esse communia, nihilominus iure gentium  facta est diuisio rerum in communi, ita  etiam ius gentium quo res efficiuntur occupantis, potest determinari iure positiuo Regni & prouintiæ, ergo Rex poterit sine detrimento iuris naturalis, aut gentium, applicare sibi huiusmodi thesauros tanquam  personæ quæ gerit vicem reipublicæ.
  
 Secundò probatur. Nam de facto est  lex Hispaniæ libro. 6. ordinationum Regalium, tit. 12. nu. 7. quæ decernit, quod thesaurus  inuentus in quouis loco Regni Regi acquiratur, data quinta parte vel quarta inuentori.    Neque valet dicere quòd intelligitur illa  lex de inuentis thesauris in loco communi reipublicæ, quoniam vsus est in contrarium, quod vbicunque inueniatur thesaurus Rex sibi illum applicat. Paludanus  in. 4. distinctione. 15. quæstione. 3. articulo. 5. inquit, esse communem vsum in toto orbe. Idipsum dicit Diuus Antoninus  in 2. parte, titulo. 3. §. 5. capite. 1. Neque  valet etiam dicere, quod illa est lex pœnalis: quia lex pœnalis semper prohibet aliquem actum malum, vel habentem speciem   mali: sed illa lex nullum actum prohibet,  sed solum dicit, quòd thesaurus inuentus  acquiratur Regi.
  
 Sed probatur tertiò specialiter contra  sententiam Soto. Nam Rex imponit tributa iusta & exigit illa de rebus magno labore partis, vt de tritico, ergo multo melius poterit imponere tributa super rebus  forte inuentis.
  
 Et si quis arguat contra nostram sententiam, quòd sua natura thesaurus inuentus  est inuentoris, ergo iniqua est lex quæ prohibet huiusmodi dominium. Patet consequentia. Quia est contra legem naturæ.  Respondetur primò, quòd idem argumentum probaret, quòd etiam est iniquum ius  gentium per quod facta est diuisio rerum,  quæ iure naturæ communes erant.
  
 Secundò respondetur, quòd cum dicitur iure naturæ thesaurus inuentus fieri inuentoris: intelligen dum est negatiuè, non  omnino positiuè: hoc est, quod ius naturæ non præcipit positiuè, quòd thesaurus sit inuentoris: sed quia iure naturæ non  est alterius, statim efficitur occupantis.
  
 Tertio respondetur clarius, quòd quanuis iure naturæ qui inuenit thesaurum statim acquirat dominium: tamen ius particulare inuentoris potest impediri alio iure naturali vniuersaliori, vt v. g. nisi propter bonum commune expediat, quòd  thesaurus efficiatur reipublicæ, aut Principis: tunc enim lex positiua quæ hoc determinat fundatur in iure naturali. Est exemplum in naturalibus, Aqua habet naturalem inclinationem specificam ad motum  deorsum: & nihilominus propter bonum  vniuersi ascendit sursum: neque in isto motu sursum sit aliqua violentia aquæ: quia  etiam habet naturalem inclinationem ad  illum motum inquantum est pars vniuersi.  Sic etiam homo habet naturalem inclinationem, & ius naturale ad conseruandam  & defendendam propriam vitam: & nihilominus obligatur iure naturali pati mortem propter bonum commune, inquantum est pars reipublicæ. Et per hoc patet  ad aliud argumentum quod posset fieri ex  lege, intelligitur. ff. de iure fisci. vbi dicitur Regi tribuatur dimidia pars thesauri inuenti in loco Regis, vel fisci. Respondemus   enim, quod istud ius commune limitatur iure  Regni particularis. De qua re vide Nauarro in manuali, capite 17. à numero 172.   vsque ad finem capitis, vbi tenet nostram  quintam & sextam conclusionem. Ex dictis etiam sequitur, quomodo sit intelligendum quod dicitur in capit. cum tu. de  vsuris. & in multis alijs. 14. quæstione. 5.   vbi præcipitur quòd res quæ non habent  certos dominos conuertantur in vsus pios  pauperum: non enim intelligitur hoc de  thesauris propriè dictis: sed de illis rebus  quæ habent dominos sed ignotos, & in  huiusmodi maximè verificantur illi canones quando illæ res sunt ablatæ per iniquitatem, vel per aliquam acceptionem ex  qua virtute contractus oritur obligatio iustitiæ in accipiente, vt reddat quod recipit.
  
 Septima conclusio. Non obstantibus quæ   dicta sunt, ille qui inuenit thesaurum non  tenetur statim dare Regi totum thesaurum  accepta sibi quarta vel quinta parte: quousque exigatur ab illo. Ratio est, quia huiusmodi lex imponit tributum: non est autem in vsu vt tributa soluantur nisi exigantur à ministris Regis. Tenebitur autem dare dimidiam partem Regi si inuenit thesaurum in fundo Regis: quia illa dimidia  pars non est tributum, sed debitum ex iustitia commutatiua, sicut est debitum quod detur dimidia pars domino agri.
  
 Octaua conclusio. Mineralia auri vel argenti, vel metallorum venæ, si solum ius naturæ attendamus, sunt illorum quorum  sunt loci vbi inueniuntur. Ratio est, quia  huiusmodi sunt veluti fructus ipsius terræ, vt, verbi gratia, quercus & herba: si autem attendamus ius commune positiuum,  similiter iudicandum est de mineralibus,  atque de thesauris, vt patet ex eisdem legibus, quas supra citauimus: si denique attendamus ius Regni Hispaniæ multo aliter  determinatur. Nam in. l. 6. titulo. 28. Partita. 3. dicitur, quòd ad Regem pertineant  venæ metallorum & mineralium. &  in. l.  8. titulo. 1. libro. 6. ordinationum Regalium  dicitur, quòd nemini liceat absque priuilegio Regis ea quærere:  & inde sibi aliquid accipere. Deinde titul. 12. ibidem conceditur cuiq́ue facultas quærendi vbicunque: dummodo fiat sine detrimento agri  alieni, & de voluntate domini, & dummodo deductis expensis duas tertias reddat Regi, & sibi possit vnam accipere. Sed Nihilominus nostris temporibus vidimus, quod   hæc lex non fuit seruata cum illo, qui inuenit minam argenti, quæ vulgo dicitur  guadalcana,  & fuit data illi minima quædam portio pecuniæ, & Rex accepit dominium illius. Ratio harum rerum esse potest, quia huiusmodi mineralia maxime auri & argenti, sunt fructus opimi valde ipsius terræ, qui non decent nisi Regiam maiestatem & magnificentiam, & hoc propter bonum commune reipublicæ.
  
 SVperest iam disputare circa quartam  conclusionem D. Tho. de rebus inuentis  quas adhuc habere dominum verosimile  est, quæ bona vulgo dicuntur, bienes mostrencos. De his igitur bonis hoc supponendum  est, quòd qui illa inuenit, tenetur inquirere verum dominum:  & si inuenerit reddere. Hæc est communis omnium sententia. Sed arguitur contra illam. Ille qui inuenit hæc bona potest ea relinquere vbi inuenit: nec tenebitur ad restitutionem, etiam  si res illa pereat: quia non tenebatur ex iustitia sed tantum ex charitate seruare illa bona domino suo, ergo etiamsi semel acceperit ista bona, non tenebitur ex iustitia  quærere dominum. Respondetur nego consequentiam. Quoniam postquam semel  accepit, vt illa acceptio sit iusta debet se  obligare ratione rei, quærere dominum illius, quia si non accepit illam ista intentione: iam est acceptio iniusta, & tenebitur  ratione iniustæ acceptionis restituere. Dubium autem est, vtrùm post factam diligentiam inquirendi dominum, si non inuenerit possit sibi retinere? Ad quod fere  omnes respondent, quòd tenetur restituere pauperibus. Syluester in verbo inuentum, dicit hanc sententiam esse communem, & arguitur primo pro illa ex Augustino. 14. quæstione. 5. can. si quid inuenisti & non reddidisti, rapuisti:  & canone  multi. hoc ipsum habetur: & præterea in  canone communia, de successionibus. &. l.  1. Regia titulo penultimo, Partita. 6. præcipitur, quòd bona peregrini morientis absque testamento, si non comparuerit hæres: per episcopum pauperibus distribuantur. Secundò. Bona per iniquitatem accepta aut etiam mutuo, reddenda sunt pauperibus si non comparuerit dominus, ergo  etiam aliæ res inuentæ. Antecedens patet  ex capit. cum tu. de vsuris. & in multis alijs  14. quæstione. 5. Quod si aliquis respondeat negando consequentiam: quia antecedens definitum est iure Canonico, non  autem consequens. Contra. Nam saltem  sequitur, quòd teneatur illa bona conuertere in vsus reipublicæ. Patet sequela. Quia  iure naturæ, bona quorum dominus non  comparet redeunt ad ipsam rempublicam.  ¶ Tertiò. Talia bona sunt expendenda secundùm voluntatem interpretatiuam domini, quando voluntas expressa haberi non  potest: sed merito præsumitur voluntas  domini esse, vt illa bona in pios vsus expendantur, ergo inuentor tenetur bona illa pauperibus restituere. Altera sententia  est Soto vbi supra artic. 3. ad secundum, vbi  ait, sub consilio tantum esse vt illa bona  dentur pauperibus: neque esse sub præcepto, vt homo etiam diues teneatur illa bona reddere pauperibus.
  
 PRO decisione quæstionis sit prima conclusio. Stando in solo iure naturæ, &   etiam communi Ciuili & Canonico, res inuentas in nostro casu, non est necesse dare pauperibus: sed licitum erit inuentoribus sibi retinere. Probatur. Quia nulla ratio, nullus textus est, qui conuincat oppositum. Et confirmatur. Nam iure naturæ res quæ in nullius bonis sunt, efficiuntur occupantis: sed huiusmodi res inuentæ     de quibus iam non est spes quòd appareat  dominus illarum, reuera in nullius bonis  computantur: sed habentur pro derelictis  ergo efficiuntur ipsius inuentoris primo  occupantis.
  
 Secunda conclusio. Nihilominus seruandæ sunt leges iustæ cuiusque Regni & prouintiæ circa huiusmodi res inuentas. Ita tenet Caietanus hic & Nauarro in manuali,  capit. 17. numero. 174. Imo dicit quòd non  opus est expectare sententiam iudicis ad  huiusmodi res restituendas secundùm normam legis. Vt v. g. est lex apud Hispanos  libro. 4. fori Regalis titulo. 13. lege. 2. & libro. 6. ordinationum Regalium titulo. 12.  l. 1. quòd huiusmodi res inuentæ tradantur iudici, qui post vocem præconis in diebus feriatis, hoc est, de mercado, o feria, si non   comparuerit dominus tradat illas res illi,  cui ex priuilegio Regis competunt, & ita  faciendum est in foro conscientiæ: quia  sunt leges istæ iustæ neque sunt tributariæ   aut pœnales, vt expectetur quod petatur  tributum: sed statim dandæ sunt iudici. Sed  notandum est quòd istæ leges loquuntur  de rebus, quæ vulgo dicuntur, bienes mostrencos, cuius appellatione non veniunt nisi  animalia, vt iumenta & pecudes. Vnde si  quis inuenerit annulum aut gemmam, poterit sibi retinere facta diligentia inueniendi dominum. Quod si postea comparuerit dominus, valde probabilis est sententia  quæ tenet, quòd illi reddenda sunt bona  sua: si comparuerit ante tempus præscriptionis.
  
 AD argumenta in contrarium respondetur. Ad primum respondetur, quòd  illa iura intelliguntur nisi inuentor fecerit  sufficientem diligentiam inquirendi dominum: leges vero ibidem citatæ loquuntur  de bonis quæ licet in præsenti non habeant  certum dominum: constat tamen de proximo habuisse certum dominum. Nos autem loquimur de bonis, de quorum domino certo non constat, neque de præsenti,  neque de propinquo.
  
 Ad secundum argumentum bene ibidem responsum est. Sed ad replicam respondetur: quòd non omnia bona quorum dominus non comparet, cedunt in    vsum aut dispositionem reipublicæ: sed  illa tantùm, quæ sunt superflua possidenti. Dicuntur autem superflua possidenti illa, quæ ipse tenetur restituere vel reddere, siue ratione iniquæ acceptionis siue mutuò acceperit, aut ex alio contractu iusto.  Nos autem contendimus, quòd ille qui inuenit rem aliquam, non comparente domino illius, efficitur dominus illius titulo  inuentionis.
  
 Ad tertium respondetur, quòd voluntas interpretatiua antiqui domini, ea præsumitur esse: vt disponatur de re amissa eo  modo, quo melius & faciliùs possit redire ad dominum suum, quòd si distribuatur pauperibus, omnino nulla est spes reliqua: quòd res illa perueniat ad verum  dominum. Nam obligare ipsum inuentorem, vt si postea comparuerit dominus,  ipse restituat illi: esset intolerabile, ergo  melius est & magis in fauorem domini antiqui, vt ipse inuentor acquirat dominium  rei, reuocabile tamen, si comparuerit dominus intra tempus præscriptionis.
  
 Notandum est circa solutionem ad tertium, vbi dicit Diuus Thomas duo. Alterum est, quòd qui accipit rem propriam  furtim à depositario, grauat ipsum depositarium: & tenetur ad reuelandum hoc  grauamen. Qui autem accipit rem propriam ab iniquo possessore non grauat ipsum, licet peccet contra iustitiam communem vsurpando sibi iudicium, iuris ordine prætermisso. Notandum inquam est circa hanc definitionem, quòd est differentia inter depositarium & iniquum possessorem quantùm ad hoc, quòd depositario fit iniuria contra iustitiam commutatiuam ratione sui officij. Iniquo autem possessori non fit talis iniuria. Ex quo sequitur, quòd si depositarius incurrat aliquod  aliud detrimentum ex eo quòd ego accepi rem meam furtim ab illo, teneor ad restitutionem illius detrimenti, & non sufficit reuelare illi quòd ego accepi rem meam. Si  autem fur incurrat aliquod detrimentum ex  eo quod ego accepi furtim ab illo rem meam:  non teneor ad aliquam restitutionem illi faciendam: sed sufficit reuelare illi per meipsum vel per alium, quod ego accepi rem meam,    ne teneatur ex ignorantia iterum restituere. Et hoc intelligitur quando ego non sum  passurus aliquod detrimentum ex tali reuelatione: tunc enim malitiæ suæ deputet ipse  fur, quòd iterum teneatur restituere ex ignorantia sua.
  
 DVbium est circa eandem solutionem,  An qui non potest iuris ordine seruato recuperare rem suam, possit illam secretò accipere? Et videtur quòd non. Primò,  quia aliàs sequeretur quòd etiam posset homo priuata autoritate vindicare se de illo,  qui fecit sibi iniuriam: quando non potest  alia via obtinere sententiam iudicis. Secundò sequeretur, quòd possem ego per vim  in eodem casu accipere rem meam ab iniquo possessore, quando non possum aliter  rem meam recuperare.
  
 Respondetur vnica conclusione affirmatiua. Et probatur primò, quia per talem acceptionem nulli fit iniuria. Nam non fit ipsi  iniquo possessori, vt D. Thom. docet expressè in articulo. Neque fit iudici: quia ipse  iudex vel non potest facere suum officium  vel non vult, ergo nulla fit illi iniuria. Secundò probatur. Nam recompensatio rei  pro re, licita est etiam priuata autoritate, ergo licita erit acceptio ipsius rei propriæ: quando nulla est alia via recuperandi: hæc est  sententia communis: & ita sentit Caietanus  hic. Sed notandum est necessarium esse ad  hoc quòd sit licitum rem propriam accipere prædicto modo, quòd homo sit certus  rem esse propriam:  & quòd aliter illam recuperare non potest. Vnde respondetur ad  primum argumentum negando sequelam.  Et ratio discriminis est, quòd in recuperatione honoris, vtitur homo vindicta: quæ   nunquam est licita propria autoritate: at in  recuperatione rei nulla est vindicta: sed tantum recompensatio sine damno alterius aut  læsione. Ex quo sequitur, quòd siego possum recuperare meum honorem cum tali  damno proximi: quale ipse tenetur pati ante sententiam iudicis, vt restituat mihi honorem: licitum erit mihi recuperare meum  honorem illo modo: v. g. probando illi per  testes quòd mentitus est: ipse enim tenebatur dicere quòd mentitus est.
  
 Ad secundum negatur sequela. Et ratio    est, quia quando per vim recupero rem  meam: perturbo pacem reipublicæ: non autem quando furtim & occultè accipio. Verum est tamen quòd si vis non sit scandalosa vel multum nociua ipsius proximi, licitum erit per vim arripere rem meam: quando aliter recuperare non possum.



  
 ARTICVLVS VI.   ¶  Vtrùm furtum sit peccatum mortale.
  

 AD Sextum sic proceditur.{
         Locis suprà art. 5. inductis.        
}   Videtur quòd furtum non   sit peccatum mortale. Dicitur enim Prouerb. 6.  "Non grandis est culpæ, cum quis furatus fuerit." Sed omne peccatum mortale  est grandis culpæ. Ergo furtum non   est peccatum mortale.
  
 ¶ 2 Præterea. Peccato mortali  mortis pœna debetur. Sed pro furto non infligitur in lege pœna mortis, sed solum pœna damni, secundùm illud Exod. 22.  "Si quis furatus  fuerit bouem aut ouem, quinque  boues pro vno boue restituet, &   quatuor oues pro vna oue". Ergo furtum non est peccatum mortale.
  
 ¶ 3 Præterea. Furtum potest committi in paruis rebus, sicut & in magnis. Sed inconueniens videtur quod   pro furto alicuius paruæ rei, puta  vnius acus, vel vnius pennę, aliquis  puniatur morte æterna. Ergo furtum non est peccatum mortale.
  
 SED  contra est, quòd nullus damnatur secundùm diuinum iudicium   nisi pro peccato mortali. Condemnatur autem aliquis pro furto:  secundùm illud Zachar. 5. Hæc est maledictio, quæ egreditur super faciem   omnis terræ: quia omnis fur, sicut    ibi scriptum est, iudicabitur. Ergo  furtum est peccatum mortale.
  
 RESPONDEO dicendum,  quòd sicut suprà  †{
         Qu 24. ar. 12. & 12. q. 72. art. 5. & 87. artic. 3.        
} habitum est, peccatum mortale est quod contrariatur charitati, secundum quod est spiritualis animę vita. Charitas autem  consistit principaliter quidem in dilectione Dei, secundariò verò in dilectione proximi, ad quam pertinet, vt proximo bonum velimus,  & operemur: per furtum autem homo infert nocumentum proximo  in suis rebus, & si passim homines  sibi inuicem furarentur, periret humana societas. Vnde furtum tanquam contrarium charitati est peccatum mortale.
  
 AD primum ergo dicendum, quod   furtum dicitur non esse grandis culpa duplici ratione. Primò quidem,  propter necessitatem inducentem  ad furandum, quæ diminuit, vel totaliter tollit culpam, vt infrà  †{
         Artic. sequenti.        
} patebit. Vnde subditur: Furatur enim,  vt esurientem impleat animam. Alio  modo dicitur furtum non esse grandis culpa per comparationem ad reatum adulterij, quod punitur morte. Vnde subditur de fure, quòd deprehensus reddet septuplum: qui  autem adulter est, perdet animam  suam.
  
 AD secundum dicendum, quòd  pœnę præsentis vitę magis sunt medicinales, quàm retributiuæ. Retributio enim reseruatur diuino iudicio, quod est secundum veritatem  in peccantes. Et ideo secundum iudicium præsentis vitæ, non pro quolibet peccato mortali infligitur pœna mortis, sed solùm pro illis, quæ   inferunt irreparabile nocumentum,  vel etiam pro illis quæ habent aliquam horribilem deformitatem. Et  ideo pro furto quod irreparabile  damnum non infert, non infligitur  secundum præsens iudicium pœna  mortis, nisi vt furtum aggrauatur  per aliquam grauem circunstantiam:  sicut patet de sacrilegio, quod est  furtum rei sacræ, & de peculatu,  quod est furtum rei communis: vt  patet per †{
         Tract. 50. à medio tomo. 9.        
}  Augustinum super Ioannem, & de plagio, quod est furtum  hominis, pro quo quis morte punitur: vt patet Exodi 21.
  
 AD tertium dicendum, quòd illud quod modicum est, ratio apprehendit quasi nihil. Et ideo in his  quæ minima sunt, homo non reputat sibi nocumentum inferri. Et ille qui accipit, potest pręsumere hoc  non esse contra voluntatem eius, cuius est res. Et pro tanto si quis furtiuè huiusmodi res minimas accipiat, potest excusari à peccato mortali. Si tamen habeat animum furandi  & inferendi nocumentum proximo, etiam in talibus minimis potest esse peccatum mortale, sicut &   in solo cogitatur per consensum.

  

 SVMMA ARTICVLI.
  
 PRima conclusio. Furtum secundum speciem suam & obiectum est peccatum  mortale.
  
 Secunda conclusio in solutione ad tertium. Si quis res minimas furtim accipiat,  potest excusari à peccato mortali. ¶ Tertia  ibidem. Si autem aliquis habeat animum furandi & inferendi nocumentum proximo  etiam in rebus minimis, potest esse peccatum   mortale: sicut etiam in sola cogitatione.

  
     COMMENTARIVS.
  
 CIrca solutionem ad primum. Nota, quod   furtum est minimum peccatum inter  peccata quæ committuntur contra proximum: quia fur lædit in minimis bonis. Cæterum hoc intelligitur cæteris paribus & ex  natura rei. Quia tantum potest esse furtum  quod superet aliquam infamiam.
  
 Circa solutionem ad secundum. Nota, quod   latrones & raptores & grassatores apud omnes nationes ferè  plectuntur pœna mortis. Vt  patet in. l. capitali. §. famosos. ff. de pœnis.
  
 DVbitatur autem de furibus, an merito  interficiantur. Et arguitur primo pro  parte negatiua. Nam in lege veteri quæ fuit  rigida valde, non interficiebantur: vt patet  Exodi 22. Vbi qui furabatur pecuniam, puniebatur pœna dupli. Qui bouem pœna  quintupli: qui ouem pœna quadrupli. Postea vero tempore Salomonis, vt significatur Prouerb. 6. Puniebatur pœna septupli.  Præterea etiam in. l. sed nouo iure. C. de seruis fugitiuis. & in authentico. sed nulli iudici liceat. collatione. 9. Decernitur, vt fures  non interficiantur. Ergo iniquum est illos  occidere. Secundo vita hominis multo pretiosior est rebus temporalibus, ergo non est  æquum auferre vitam ab illo, qui tantum  nocuit in rebus temporalibus. Tertio. Nam  fur non perturbat pacem temporalem neque est sacrilegus furando res sacras, neque  expoliat publicum ærarium. Ergo nimis durum videtur, vt occidatur. Alexand. Alensis in 3. par. quæst. 47. artic. 4. membro 4. negat esse licitum occidere fures. Scotus in. 4.  dist. 15. quæst. 3. Vniuersaliter negat esse licitum occidere malefactores, nisi tantum illos quos lex Vetus declarauit esse occidendos. ¶ De hac opinione iam supra diximus  in quæst. 64. quam falsa sit & omnino intolerabilis. Syluester etiam in verbo, furtum. quæstione 3. quòd attinet ad fures, tenet eandem sententiam. Soto in libr. 5. de Iustitia & iure. quæstione. 3. artic. 3. ad quartum. nimis ægrè fert, quòd fures occidantur & inuehitur in Baldum: quia eius sententia fuerit in causa, quòd ista lex sit in vsu  quòd fur pro tertio furto occidatur, aut pro  vno ingenti. Erasmus etiam in annotationibus ad Titum 3. inquit, Iurisperitos ob ignorantiam vocabulorum, occidunt fures: eo  quòd sermone vulgari apud Hispanos &   Gallos appellantur, ladrones: cum tamen  fures non sint latrones.
  
 PRO decisione sit conclusio. Iustissimus est mos Hispaniæ, vt fur pro tertio furto suspendatur, aut etiam pro vno ingenti. Hanc sententiam tenent omnes Iurisperiti specialiter Ioannes de Castro in autentico citato. Inter Theologos etiam tenet  hanc sententiam Driedo. in libr. de libertate  ecclesiastica, pag. 115. & Ioannes de Medina in lib. de restitutione. quæstione 4. & Maioris in 4. distinctione 15. quæstione 27. art.  4. Et probatur ratione. Primò, quia vt omnes aiunt & Diuus Thom. etiam in articulo, iustissimè  occiduntur qui furantur de templo vel de publico ærario, quod vitium dicitur peculatus, sed interdum maius nocumentum facit communitati, qui furatur, ergo iustè occiditur. Secundò. Nam experientia docuit in Hispania necessarium esse, vt  fures occiderentur. Nam cum paucis annis  mitterentur ad Triremes: tota Hispania scaturiebat furibus: donec iterum introductus  est mos, vt suspenderentur.
  
 Ad primum argumentum respondetur,  quòd pro varietate temporum & locorum  variæ leges datæ sunt contra fures. ¶ Ad secundum argumentum respondetur, quòd  tranquillitas reipublicæ præstat vitæ hominis malefactoris. ¶ Ad tertium respondetur  negando antecedens. Imo frequentia furum perturbat valde rempublicam. Et notandum est, quòd quamuis ex textu expresso  non habeatur, quòd furi non valeat confugium ad ecclesiam: sed tantum latroni. Tamen vsu communi seculari & ecclesiastico  receptum est quod furibus non valeat ecclesia.
  
 DVbitatur circa secundam conclusionem quæ habetur in solutione ad tertium. An sit aliqua regula certa ad iudicandum, quæ nam materia sit grauis ad hoc vt  furtum sit peccatum mortale? Respondetur   quòd Doctores communiter distinguunt duplicem materiam grauem. Alteram absolutam sine respectu ad dominum ipsius rei.  Alteram respectiuam, hoc est, quæ respicit  conditionem ipsius domini, scilicet, an sit  diues vel pauper. Exemplum primi. Furari    duos vel tres ducatos est peccatum mortale: quia materia est grauis absolutè loquendo. Ita censet Sotus lib. 5. de Iustitia. quæst. 3.  arti. 3. ad tertium. Alij vero dicunt quod materia grauis est absolutè vnus ducatus vel dimidius: materia verò grauis respectiua est. Verbi gratia. Duo argentei vel tres: quia respectu ducis erit leuis materia: respectu vero  militis, erit grauis materia. Similiter etiam  philosophantur de materia leui. Est enim  materia leuis absolutè loquendo, quæ quantum in se est respectu cuiuslibet facit peccatum veniale. Vt v. g. furari dipondium vel  trientem. Sed tamen nobis non videtur ista  certa regula & absque confusione. ¶ Sit igitur nobis primum documentum. Nulla materia est grauis in furto, nisi quia graue damnum infert domino. Probatur, quia furtum  ea tenus est peccatum quatenus infert nocumentum proximo in bonis temporalibus.  Ergo si nocumentum in bonis temporalibus non est graue, non erit peccatum mortale. Et confirmatur. Ideo furtum est peccatum, quia est contra iustitiam, sed iniustitia  leuis non est peccatum mortale: ergo neque   furtum rei, quod parum nocet proximo.  Patet consequentia: quia est iniustitia leuis.  Ex hoc sequitur, quod nunquam potest quantitas materiæ in furto tam absolutè considerari, quin habeatur respectus ad dominium  ipsius rei vel ad dominos. Probatur, quia in  definitione furti includitur hoc nocumentum inuito domino. Sed nihilominus Doctores qui faciunt illam distinctionem intelligunt per materiam grauem absolutè, illam quæ consideratur sine speciali respectu  ad conditionem domini: non tamen sine generali respectu ad nocumentum domini.
  
 ¶ Secundum documentum est. Etiam si materia videatur grauis prima facie secundum  se, tamen non statim erit peccatum mortale, nisi dominus fuerit valde rationabiliter  inuitus. V. g. si filius furetur à patre prædiuite quinquaginta aureos, non erit peccatum  mortale:  & tamen si seruus furetur ab eodem   vnum ducatum erit peccatum mortale. Ratio huius est: quia respectu filij non est valde rationabiliter inuitus ipse pater, benè tamen respectu famuli. Similiter est aliud  exemplum. Si aliquis priuatus Regis cui    committitur dispensatio multorum milliarium ducatorum, accipiat sibi centum vel  ducentos: non est peccatum mortale. Ratio est, quia Rex ipse non est rationabiliter  inuitus in ordine ad talem ministrum.
  
 Arguitur tamen contra documentum primum. Sequitur ex illo quòd si aliquis furetur à Rege centum ducatos, non peccat mortaliter quicunque ille sit. Probatur sequela, quia minus nocet Regi qui furatur centum ducatos, quàm qui à paupere furatur  trientem, sed furari à paupere trientem, non  est peccatum mortale, ergo &c. Respondetur quòd grauitas nocumenti non est attendenda in furto ex eo quòd dominus patitur  damnum in sua persona, scilicet, in victu aut  vestitu: sed quia ipse dominus priuatur facultate quam habebat disponendi de re sua.  ¶ Vnde ad argumentum respondetur negando sequelam, quia plus patitur ipse Rex  in temporalibus, dum priuatur potestate disponendi de centum ducatis quam paupercula, quæ priuatur potestate disponendi de  triente. ¶ Secundo arguitur. Sequitur quòd  sit peccatum mortale furti, furari ab aliquo  artifice instrumentum artis suæ, licet sit parui pretij. Vt verbi gratia, à sartore acum. Patet sequela, quia plus nocumenti accipit,  quam si aliquis ab illo furaretur tres vel quatuor argenteos. Ad hoc argumentum & similia respondetur, quòd etiam si materia sit  leuissima secundum se: furtum poterit esse  peccatum mortale ex circunstantia: propterea, quòd proximus amittit lucrum occasione furti. Non autem erit peccatum mortale intra speciem furti, quia proximus non  læditur directè in temporalibus per illud  furtum, nisi leuiter. Vnde neque ipse fur  condemnabitur pœna furti notabilis. Tenebitur tamen ad restitutionem de damno  dato & lucro cessante: quia peccauit contra  iustitiam impediendo lucrum proximi.  Vnde parum refert ad forum conscientiæ,  quòd dicamus illud furtum esse peccatum  mortale in ratione furti aut in ratione iniustitiæ. Eadem enim est grauitas peccati &   eadem restitutio.
  
 Tertiò arguitur contra idem documentum. Sequitur ex illo, quòd non peccat mortaliter ille qui à multis accipit quinquaginta    aureos, si à singulis accipiat vnum dipondium tantum: quales sunt caupones, qui per  fallaciam occultam plurimos defraudant in  paucis. Probatur sequela: quia isti nulli nocent notabiliter in temporalibus. Respondetur negando sequelam. Quia isti tales nocent  grauiter ipsi communitati, etiam si singulis  parum noceant. Cuius signum certum est,  quoniam ipsa communitas ægrè ferret quod Rex  tale tributum imponeret etiam si singulis  parum detrimenti accederet.
  
 Quartò arguitur contra secundum documentum. Pater aliquis rationabiliter est  inuitus, quando filius accipit occultè quinquaginta aureos ad ludendum vel luxuriandum, ergo falsum est quod diximus, quòd  filius non peccat mortaliter accipiendo illam quantitatem à patre valde diuite. Respondetur, quòd pater in illo casu valde rationabiliter est inuitus respectu ludi vel luxuriæ: sed tamen non respectu rei familiaris. Eo quod cùm filius sit aliquid patris respectu illius non est grauis materia: quę respectu alterius esset grauissima. Et ideo pater  in ordine ad filium non est rationabiliter inuitus valde: neque filius tenebitur ad aliquam   restitutionem sub peccato mortali, nisi forte fratribus suis cohæredibus notabiliter noceat. Sequitur ex dictis, quòd si scio proximum valde contristandum, ex eo quòd accipio ab illo rem leuem, erit peccatum mortale: sed non erit mortale furti: quia non noceo notabiliter in temporalibus. Sed erit contra charitatem & beneficentiam. Ex eisdem  documentis sequitur, quòd accipere res alienas quæ magno periculo sunt expositæ, vel  quæ paruo labore & industria nascuntur,  non erit peccatum mortale accipere in tanta quantitate quanta erat suffictens constituere peccatum mortale in alia materia, vel  in rebus, quæ non essent tanto periculo expositæ. Vt verbi gratia, non erit peccatum  mortale, accipere castaneas & nuces Syluestres in tanta quantitate quæ  æstimaretur  vno ducato in foro. At vero etiam si res sit  exposita periculo, sed tamen magno labore & industria nascitur: vt sunt uvæ  & fruges: non erit absque peccato mortali in  tanta quantitate accipere. Sed non erit  mortale accipere in maiori quantitate, dum    sunt in campo, quam si res illæ iam essent  domi collocatæ. Ex dictis sequitur etiam  quòd pueri aulici qui deseruiunt mensis diuitum, non peccant mortaliter, si deuorent  quæ de mensa tollunt aut fortè non peccant  nisi peccatum gulæ. Et ratio est, quoniam  domini, aut non sunt valde rationabiliter  inuoluntarij, aut nullo modo. Et etiam quia  tales res sunt valde expositæ periculo. Hoc  tamen intelligendum est, nisi fortè cibi integri qui de mensa tolluntur, sint decreti  pro stipendio Architriclini vel alterius officialis. Tunc enim est furtum huiusmodi acceptio, quia fit inuito officiali.
  
 DVbium est circa eadem documenta.  An materia furti quæ sufficit ad peccatum mortale, sufficiat vt iudex ecclesiasticus possit ferre sententiam excommunicationis, vt restituatur huiusmodi ablatum.  De hoc dubio habemus determinationem  Concilij Tridentini, Sessione 25. capit. 3. de  reformatione. Vbi dicitur quod excommunicationes pro rebus deperditis aut sublatis  non dentur, nisi pro re non vulgari, & quòd  non ab alio dentur nisi à solo Episcopo. Vbi  aduertendum est, quòd si ex commissione  Episcopi dentur tales excommunicationes  à suo vicario, factum tenet: quia consilium  non dixit quòd si secus factum fuerit, totum sit irritum & inane: peccabit tamen  Episcopus contra mandatum Concilij, si  sine causa vrgenti committat huiusmodi excommunicationes suo vicario. Est autem  dubium, an episcopus peccet mortaliter dando tales excommunicationes pro rebus non   magni momenti, & an factum teneat si illas  dederit. Respondetur quòd episcopus mortaliter peccat concedendo tales excommunicationes. Probatur, quoniam pro furto  vnius ducati, quod est peccatum mortale,  in foro seculari vix flagellaretur fur, ergo  peccatum est vt in foro ecclesiastico excommunicetur. Probatur consequentia, quoniam excommunicatio est gladius spiritualis ad puniendum rebelles in re grauissima.  Item etiam, quia facit contra mandatum Concilij in re graui.
  
 Secundo dico, quod si ferat excommunicationem in tali casu, valida est: tum quia  in Concilio dicitur, quod totum negotium    & examinatio causæ pro loco & tempore  & persona committitur arbitrio episcopus:   & ponitur in eius conscientia: & etiam quia  sententia pastoris licet iniusta timenda est,  vt habet commune proloquium. Tum denique, quia excommunicatio fertur contra  inobedientem & rebelles, quod est grauissimum peccatum, & non contra furtum  quodlibet: etiam si sit peccatum mortale.  Nam quanuis episcopus debeat examinare  & iudicare causam grauissimam, vt non de  facili inijciat laqueum animabus: tamen  postquam iam iudicauit, efficitur causa grauissima ratione inobedientiæ  & rebellionis.
  
 Circa solutionem ad tertium notandum  est, quòd cum D. Tho. ait quòd furando res  minimas potest quis peccare mortaliter:  quia habet animum furandi & nocendi, non   intelligatur quia habet animum furandi res  minimas vel nocendi in rebus minimis. Sed  absolutè habet animum furandi, aut nocendi absolutè. Furari autem res minimas non  est furtum simpliciter & absolutè, neque nocere in rebus minimis est nocumentum simpliciter: quòd autem hæc sit mens D. Tho.  patet, ex eo quòd solo cogitatu poterat peccare mortaliter non inferendo aliquod nocumentum.



  
 ARTICVLVS VII.   ¶  Vtrùm liceat alicui furari propter neceßitatem.
  {
           Infra. quaestio. 100. arti.   3. ad 4. Et   4. dist. 15.  q. 2. art. 1.  q. 4. ad secundum. &   art. 4. 4. q.   2. ad secundum, & arti. 5. q. 1.  corp.        
}  

 AD Septimum sic proceditur. Videtur, quòd non liceat alicui furari propter  necessitatem. Non enim imponitur pœnitentia nisi peccanti. Sed  extrà, de furtis †{
           In decretalib. li. 5. tit. 18. ca. 3. & incipit, si quis proptar.        
} dicitur: Si quis per  necessitatem famis aut nuditatis  furatus fuerit cibaria, vestem, vel  pecus, pœniteat per hebdomadas  tres. Ergo non licet furari propter  necessitatem.
  
 ¶ 2 Præterea, †{
           Lib. 2. c. 6. ad finem, tom. 5.        
}  Philosophus dicit in 2. Ethic. quòd quædam confestim nominata, conuoluta sunt    cum malitia, inter quæ ponit furtum. Sed illud quod est secundum  se malum, non potest propter aliquem bonum finem, bonum fieri.  Ergo non potest aliquis licitè furari, vt necessitati suæ subueniat.
  
 ¶ 3 Præterea. Homo debet diligere proximum, sicut seipsum. Sed  non licet furari ad hoc, quòd aliquis  per eleemosynam proximo subueniat: vt †{
           Capit. 7. in medio, tom. 4.        
} August. dicit in lib. contra   mendacium. Ergo etiam non licet  furari ad subueniendum propriæ necessitati.
  
 SED contra est, quòd in necessitate sunt omnia communia: & ita  non videtur esse peccatum, si aliquis rem alterius accipiat propter  necessitatem sibi factam communem.
  
 RESPONDEO dicendum,  quòd ea quæ sunt iuris humani, non   possunt derogare iuri naturali, vel  iuri diuino. Secundum autem naturalem ordinem ex diuina prouidentia institutum, res inferiores sunt  ordinatæ ad hoc, quòd ex his subueniatur hominum necessitati: &   ideo per rerum diuisionem &  appropriationem ex iure humano procedentem non impeditur, quin hominis necessitati sit subueniendum   ex huiusmodi rebus. Et ideo res  quas aliqui superabundanter habent, ex naturali iure debentur pauperum sustentationi. Vnde †{
         Ambro. in ser. 81. non procul à fine, tom. 3. Et habetur distin. 47. capit. sicut ij.        
} Ambros. dicit, & habetur in Decretis  distinctione quadragesimaseptima.  "Esurientium panis est, quem tu detines: nudorum indumentum est,  quod tu recludis: miserorum redemptio & absolutio est pecunia,    quam tu in terram defodis." Sed quia  multi sunt necessitatem patientes,  & non potest ex eadem re omnibus subueniri: committitur arbitrio vniuscuiusque dispensatio propriarum rerum, vt ex eis subueniat  necessitatem patientibus. Si tamen   adeo sit euidens & vrgens necessitas, vt manifestum sit instanti necessitati de rebus occurentibus esse  subueniendum (puta cùm imminet personæ  periculum, & aliter subueniri non potest) tunc licitè potest aliquis ex rebus alienis suæ necessitati subuenire, siue manifestè,  siue occultè sublatis, nec hoc propriè habet rationem furti vel rapinæ.
  
 AD primum ergo dicendum, quod   Decretalis illa loquitur in casu, in  quo non est vrgens necessitas.
  
 AD secundum dicendum, quòd  vti re aliena occultè accepta in casu necessitatis extremæ, non habet  rationem furti, propriè loquendo:  quia per talem necessitatem efficitur suum id, quod quis accipit ad  sustentandam propriam vitam.
  
 AD tertium dicendum, quòd in  casu similis necessitatis etiam potest aliquis occultè rem alienam accipere, vt subueniat proximo sic  indigenti.

  

 SVMMA ARTICVLI.
  
 PRima conclusio. Bona quæ  superfluunt   diuitibus, naturali iure debentur pauperum sustentationi. ¶ Secunda conclusio. Nemo citra extremam necessitatem potest huiusmodi bona sibi accipere palàm vel occultè. ¶ Tertia conclusio. In extrema necessitate licitum est cuilibet occultè vel palàm huiusmodi bona accipere ad vsum sibi  necessarium.

  
  COMMENTARIVS.
  
 CIrca primam conclusionem. Nota quod   non est debitum iustitiæ sed misericordiæ, vt ea quæ  superfluunt diuitibus, dentur pauperibus: vt definitur supra. 22. quæstione 32. alioquin citra extremam necessitatem licitum esset pauperibus occultè accipere à diuitibus ea quæ superfluunt.
  
 Circa tertiam conclusionem notandum  est, quòd quanuis proximo existenti in extrema necessitate non teneatur quis ex iustitia dare propria, vt habet communis opinio, tamen tenetur ex iustitia non impedire, si ille velit accipere sibi necessaria. Ratio  est: quia alias daretur iustum bellum ex vtraque parte sine aliqua ignorantia. Nam  extremè indigens ius habet ad acquirendum panem. Ergo ex illa parte bellum est iustum: si autem qui possidet non iniustè defendit: erit bellum iustum ex vtraque parte.
  
 Nota etiam circa eandem conclusionem,  quòd extrema necessitas, de qua loquitur  Diuus Thomas, est quando homo constituitur in periculo vitæ ex defectu cibi aut  potus aut vestitus aut alterius rei: non autem in præsenti appellat extremam necessitatem, periculum amittendi honores.  Vtrum autem sit licitum in tali periculo accipere aliena: diximus supra quæstione 62.  artic. 6. dubio vltimo, & artic. 8. dubio. 2. sed  nunc breuiter dico: quòd absolutè loquendo non est sufficiens necessitas tale periculum, vt aliquis iustè accipiat sibi aliena. Ratio est, quia hæc bona temporalia non ordinantur per se ad honorem hominis, sed  ad vitæ sustentationem. Honor enim præmium est virtutis. Item etiam quia aliàs quilibet vir honoratus posset occultè  & palàm  accipere aliena, ne amitteret honorem suum.  ¶ Nihilominus dicimus secundo. Quòd in  tali casu licitum erit homini cui est valde inhonestum mendicare, occultè accipere aliena animo restituendi, si tamen aliter non  potest sibi succurrere: qui casus rarissimus  est, quia huiusmodi homines possunt Principibus deseruire, aut in militiam proficisci.  Ratio autem huius asserti est communis pietas hominum erga huiusmodi egentes. Non   autem damus illis dominium: quia res temporales non ordinantur ad honorem.



  
     ARTICVLVS VIII.   ¶  Vtrùm rapina poßit fieri sine  peccato.
  

 AD Octauum sic procedi{
         Art. 4. huius quæst.        
}tur. Videtur, quòd rapina possit fieri sine peccato. Præda enim per violentiam accipitur: quod videtur ad rationem rapinæ pertinere, secundum †{
         Libr. 1. de Abraham ca. 3. à medio, to. 4.        
} prædicta. Sed prædam accipere ab hostibus licitum est. Dicit enim †  Ambros. in lib. de Patriarchis: "Cum præda fuerit in potestate victoris, decet militarem disciplinam, vt regi  seruentur omnia, scilicet ad distribuendum." Ergo rapina in aliquo casu est licita.
  
 ¶ 2 Præterea. Licitum est auferre ab aliquo id quod non est eius.  Sed res quas infideles habent, non  sunt eorum. Dicit enim August. in  epistola ad  †{
         Epist. 48. in 2. pagina ante finem epist. tom. 2.        
}  Vincentium Donatistam:  "Res falsò appellatis vestras,  quas nec iustè possidetis, & secundum leges terrenorum regum amittere iussi estis". Ergo videtur, quòd  ab infidelibus aliquis licitè rapere  possit.
  
 ¶ 3 Præterea. Terrarum principes multa à suis subditis violenter  extorquent: quod videtur ad rationem rapinæ pertinere. Graue autem   videtur dicere, quod in hoc peccent:  quia sic ferè omnes principes damnarentur. Ergo rapina in aliquo casu est licita.
  
 SED contra est quod de quolibet licitè accepto potest fieri Deo sacrificium, vel oblatio. Non autem potest fieri de rapina, secundum illud    Isa. 61.  "Ego Dominus diligens iudicium, & odio habens rapinam in  holocaustum." Ergo per rapinam aliquid accipere non est licitum.
  
 RESPONDEO dicendum,  quòd rapina quandam violentiam  & coactionem importat, per quam  contra iustitiam alicui aufertur, quod   suum est. In societate autem hominum nullus habet coactionem, nisi  per publicam potestatem. Et ideo  quicunque per violentiam aliquid  alteri aufert, si sit priuata persona,  non vtens publica potestate, illicitè, & rapinam committit: sicut patet in latronibus. Principibus verò   potestas publica committitur ad hoc,  quòd sint iustitiæ custodes. Et ideo  non licet eis violentia & coactione  vti, nisi se cundum iustitiæ  tenorem:  & hoc vel contra hostes, pugnando, vel contrà ciues malefactores,  puniendo. Et quod per talem violentiam aufertur, non habet rationem rapinæ, cùm non sit contra iustitiam. Si verò contra iustitiam aliqui per publicam potestatem violenter abstulerint res aliorum, illicitè agunt, & rapinam committunt,  & ad restitutionem tenentur.
  
 AD primum ergo dicendum, quod   circa prædam distinguendum est.  Quia si illi qui deprædantur hostes,  habeant bellum iustum, ea quæ per  violentiam in bello acquirunt, eorum efficiuntur. Et hoc non habet  rationem rapinæ. Vnde nec ad restitutionem tenentur. Quamuis possint in acceptione prædæ iustum  bellum habentes, peccare per cupiditatem ex praua intentione: si    scilicet non propter iustitiam, sed  propter prædam principaliter pugnent. Dicit enim †{
         Serm. 19. circa princip. to. 10. Et habetur 23. quaestio. 1. capi. Militare.        
}  Augustinus in  libr. de verbis Domini, quòd propter prædam militare peccatum est.  Si verò illi, qui prædam accipiunt,  habeant bellum iniustum, rapinam  committunt, & ad restitutionem  tenentur.
  
 AD secundum dicendum, quòd  in tantum aliqui infideles res suas  iniustè possident, inquantum eas  secundum leges terrenorum principum amittere iussi sunt: & ideo  ab eis possunt per violentiam subtrahi, non priuata auctoritate, sed  publica.
  
 AD tertium dicendum, quòd si  principes à subditis exigant quod  eis secundum iustitiam debetur, propter bonum commune conferuandum, etiam si violentia adhibeatur, non est rapina. Si verò aliquid  principes indebitè  extorqueant per  violentiam, rapina est, sicut & latrocinium. Vnde dicit †{
         Lib. 4. ca. 4. in prin. tom. 5.        
}  Augustinus in 4. de ciuitate Dei,  "Remota  iustitia, quid sunt regna, nisi magna latrocinia? quia & latrocinia  quid sunt, nisi parua regna?" Et Ezechielis 22. dicitur: "Principes eius in  medio eius quasi lupi rapientes prędam." Vnde & ad restitutionem tenentur, sicut & latrones. Et tanto  grauiùs peccant, quàm latrones, quanto periculosius & communius contra publicam iustitiam agunt, cuius custodes sunt positi.

  
 SVMMA ARTICVLI.
  
 COnclusio est negatiua, & patet dictis.  Circa solutionem ad secundum, de iusto bello contra infideles à nobis disputatum    est. 22. quæstione. 10. artic. 10. Et vide Caietanum hic. Et Soto libr. 5. quæst. 3. artic. 5.


  
 ARTICVLVS IX.   ¶  Vtrùm furtum sit grauius peccatum, quàm rapina.
  

 AD Nonum sic proceditur. {
         Inf. q. 73.  arti. 3. ad secundum. Et q. 116. artic. 2. ad  primum. Et  q. 114. ar.   2. ad 4.        
}   Videtur, quòd furtum sit  grauius peccatum, quàm  rapina. Furtum enim super acceptionem rei alienæ habet adiunctam   fraudem & dolum, quod non est  in rapina. Sed fraus & dolus de se  habent rationem peccati, vt †{
         Q. 55. ar. 4. & 5.        
} supra  habitum est. Ergo furtum videtur  esse grauius peccatum, quàm rapina.
  
 ¶ 2 Præterea. Verecundia est timor de turpi actu, vt dicitur †{
         Lib. 4. ca.  9. tom. 5.        
} in 4.  Ethico. Sed magis verecundantur  homines de furto, quàm de rapina.  Ergo furtum est turpius, quam rapina.
  
 ¶ 3 Præterea. Quanto aliquod  peccatum pluribus nocet, tanto grauius esse videtur. Sed per furtum  potest nocumentum inferri & magnis & paruis. Per rapinam autem  solùm impotentibus, quibus potest  violentia inferri. Ergo grauius videtur esse peccatum furti quàm  rapinæ.
  
 SED contra est, quòd secundum   leges grauiùs punitur rapina, quàm  furtum.
  
 RESPONDEO dicendum,  quòd rapina & furtum habent rationem peccati, sicut suprà  †{
         Artic. 4. & 6.        
} dictum est, propter inuoluntarium,  quod est ex parte eius cui aliquid  aufertur: ita tamen quòd in furto  est inuoluntarium per ignorantiam,  in rapina autem est inuoluntarium    per violentiam. Magis est autem aliquid inuoluntarium per violentiam,  quàm per ignorantiam: quia violentia directiùs opponitur voluntati,  quàm ignorantia. Et ideo rapina est  grauius peccatum, quàm furtum.  Est & alia ratio, quia per rapinam  non solùm infertur alicui damnum  in rebus, sed etiam vergit in quandam personæ ignominiam siue iniuriam. Et hoc præponderat fraudi  vel dolo, quæ pertinent ad furtum.  Vnde patet responsio ad Primum.
  
 AD secundum dicendum, quòd  homines sensibilibus inhærentes,  magis gloriantur de virtute exteriori, quæ manifestatur in rapina, quam   de virtute interiori, quę tollitur per  peccatum. Et ideo minus verecundantur de rapina quàm de furto.
  
 AD tertium dicendum, quòd licet pluribus possit noceri per furtum, quàm per rapinam. tamen grauiora nocumenta possunt inferri per  rapinam, quàm per furtum: vnde  etiam ex hoc rapina est detestabilior.

  
 SVMMA ARTICVLI.
  
 COnclusio est affirmatiua: quia rapina  includit violentiam.
  
  
  
  
   QVÆSTIO LXVII.   De Iudicis iniustitia.
  
 DEINDE considerandum est  de vitijs oppositis commutatiuæ iustitiæ, quæ consistunt in verbis, quibus læditur proximus. Et  primò, de his quæ pertinent ad iudicium: secundò, de nocumentis verborum quæ fiunt extra iudicium.
  
 ¶ Circa primum quinque consideranda occurrunt. Primò quidem,    de iniustitia iudicis in iudicando:  secundò de iniustitia accusatoris in  accusando: tertiò, de iniustitia ex  parte rei in sua defensione: quartò,  de iniustitia testis in testificando:  quintò, de iniustitia aduocati in patrocinando. Circa primum quæruntur quatuor.
  
 ARTICVLVS PRIMVS.   ¶  Vtrùm quis poßit iustè iudicare  eum, qui non est sibi subiectus.
  
  
 AD PRIMVM sic pro{
           Supra. q.   60. ar. 6.  Et 4. dist.   17. q. 3.  ar. 3. q. 4.  Et. d. 48. q. 1. ar. 1.  cor.        
}ceditur. Videtur, quòd  aliquis possit iustè iudicare eum, qui non est sibi subditus. Dicitur enim Daniel. 13. cap.  quòd Daniel seniores de falso testimonio conuictos, suo iudicio condemnauit. Sed illi seniores non  erant subditi Danieli, quinimo ipsi  erant iudices populi. Ergo aliquis potest licitè iudicare sibi non subditum.
  
 ¶ 2 Præterea. Christus non erat  alicuius hominis subditus, quinimo ipse erat Rex Regum & dominus dominantium. Sed ipse exhibuit se iudicio hominis. Ergo videtur quòd aliquis licitè possit iudicare aliquem, qui non est subditus eius.
  
 ¶ 3 Præterea. Secundum iura quilibet sortitur forum secundùm rationem delicti. Sed quandoque ille, qui delinquit, non est subditus  eius, ad quem pertinet forum illius  loci: puta cùm alterius est diœcesis,  vel cùm est exemptus. Ergo videtur  quòd aliquis possit iudicare eum,  qui non est sibi subditus.
  
 SED contra est, quòd Gregorius dicit super illud Deuteronom.{
         Refertur 6. q. 3. ca. Scriptum est.        
}   23.  "Si intraueris segetem, &c." Falcem iudicij mittere non potest in  eam rem, quæ alteri videtur esse  commissa.
  
 RESPONDEO dicendum,  quòd sententia iudicis est quasi quędam particularis lex in aliquo particulari facto. Et ideo sicut lex generalis debet habere vim coactiuam, vt patet per †{
         Li. 10. c. vlt. to. 5.        
}  Philosophum  in 10. Ethicorum. ita etiam & sententia iudicis debet habere vim coactiuam, per quam constringatur  vtraque pars ad seruandam sententiam iudicis: alioquin iudicium non   esset efficax. Potestatem autem coactiuam non habet licitè in rebus  humanis, nisi ille, qui fungitur publica potestate. Et qui ea funguntur, superiores reputantur respectu  eorum, in quos sicut in subditos potestatem accipiunt, siue habeant ordinariam, siue per commissionem.  Et ideo manifestum est quòd nullus potest iudicare aliquem, nisi sit  aliquo modo subditus eius vel per  commissionem, vel per potestatem  ordinariam.
  
 AD primum ergo dicendum,  quòd Daniel accepit potestatem ad  iudicandum illos seniores quasi commissam ex instinctu diuino. Quod  signatur per hoc, quod ibidem dicitur: Quòd suscitauit Dominus spiritum pueri iunioris.
  
 AD secundum dicendum, quòd  in rebus humanis aliqui propria  sponte possunt se subijcere aliorum  iudicio, quanuis non sint eis superiores: sicut patet in his, qui compromittunt in aliquos arbitros. Et  inde est quòd necesse est arbitrium  pœna vallari: quia arbitri qui non  sunt superiores, non habent de se  plenam potestatem coercendi. Sic  ergo & Christus propria sponte, humano iudicio se subdidit: Sicut etiam   &  †{
         Habetu 2. q. 7. ca. Nos si incompeten ter.        
} Leo Papa se iudicio Imperatoris subdidit.
  
 AD tertium dicendum, quòd  Episcopus in cuius diœcesi aliquis  delinquit, efficitur superior eius ratione delicti, etiam si sit exemptus,  nisi fortè delinquat in re aliqua exempta, putà in administratione bonorum alicuius monasterij exempti.  Sed si aliquis exemptus committat  furtum, vel homicidium, vel aliquid  huiusmodi, potest per ordinarium  iustè condemnari.

  

 SVMMA ARTICVLI.
  
 COnclusio est negatiua. Ratio est, quia  iudicium debet habere vim coactiuam sicut & ipsa lex. Vim autem coactiuam nemo habet, nisi qui fungitur authoritate publica: sed qui fungitur authoritate publica superior est secundùm istam rationem, quàm ille circa quem fungitur ista  authoritate, ergo.

  
 COMMENTARIVS.
  
 DVbium primum in hoc articulo est,  An sententia tyranni Principis qui  per vim obtinet rempublicam oppressam,  sit valida: si detur secundùm leges iustas.
  
 Pro parte negatiua arguitur primo ex ratione Diui Thomæ in articulo, & communi sententia Scholasticorum in 4. distinctione. 17. & 18.
  
 Secundò arguitur ex iure Canonico, vbi  sæpe dicitur, quòd sententia à non iudice,  nulla est. Vt v. g. in cap. at si clerici. de iudicijs. & in. l. Barbarius. ff. de officio prætoris.
  
 De hoc dubio Soto libro. 3. de iustitia,    quæstione. 4. artic. 6. inquit, quòd sententia  tyranni nunquam est valida nisi iam ipse  tyrannus factus sit princeps legitimus ex  consensu reipublicę: quales fuerint in Hispania Gothi, & in Gallia Franci. Qui quidem à principio fuerunt tyranni, postea vero respublica consensit illorum gubernationi. Sed opposita opinio est nobis probabilior, scilicet, quòd sententia tyranni, qui  iam oppressit rempublicam & obtinet principatum quanuis tyrannicè, valida est &   obligat in foro conscientiæ. Hanc sententiam tenuit Victoria. Cuius ratio est, quia  talis sententia, quanuis vt proficiscitur à tyranno, sit à non iudice: tamen quatenus  proficiscitur à voluntate interpretatiua reipublicæ, valida est. Colligitur autem voluntas interpretatiua reipublicæ tali ratione. Quia necesse est vt in tali oppressione  reipublicæ, sit aliquis qui dirimat lites inter ipsos ciues. Non est autem alius modus  possibilis, nisi vt sententia tyranni quæ datur secundùm leges, sit valida, ergo Respublica interpretatiuè consentit & debet consentire in tali sententia: etiam si non consentiat in principatu tyranni. Et confirmatur  ex illo Matthæi cap. 22.  "Reddite quæ sunt  Cæsaris Cæsari." Et tamen constat quòd Romani tyrannicè dominabantur Iudæis, ergo reddenda sunt tributa secundùm sententiam Principis tyranni, si aliàs sunt moderata. Ad argumenta verò in oppositum respondetur, quòd talis sententia quæ datur à   tyranno non est valida quatenus est ab illo,  sed quatenus est à voluntate reipublicæ interpretatiua saltem.
  
 DVbium secundum est, An clerici sint  subiecti Principibus secularibus. Pro  parte affirmatiua arguitur primò. Respublica secularis est perfecta, ergo potest punire  omnes suos ciues malefactores perturbantes pacem reipublicæ: sed tales possunt esse  clerici, qui sunt ciues ipsius reipublicæ, ergo  ab ipsa possunt puniri.
  
 Secundò. Clerici tenentur de facto multis legibus secularibus: vt v. g. legi de taxatione tritici & aliarum rerum, ergo sunt subditi. Nam lex loquitur his qui sunt subditi.  Et confirmatur experientia. Nam in tribunalibus Regijs videmus quotidie comparere clericos & monachos, ergo sunt subditi.
  
 Tertiò. Christus Dominus Summus Pontifex ecclesiæ totius, subiecit se iudicio Pilati in causa sanguinis. Item etiam tributum  soluit Cæsari, ergo nemo ecclesiasticus est  exemptus à potestate seculari. Et confirmatur. Nam Leo. 4. subiecit se iudicandum  Ludouico Imperatori, vt patet. 2. quæst. 7.  canone, nos si incompetenter. De hac re fuit  hæresis antiqua cuiusdam Marsilij Paduani  tempore Ioannis 22. qui aiebat Summum  Pontificem, & omnes sacerdotes nullam  habere potestatem, nisi datam à Cæsare.  Imo & Christum Dominum soluisse tributum ex necessitate, non ex liberalitate. Ista  hæresis damnatur in Concilio Constantiensi   contra Ioannem Hus & contra Vvitcleph:  vt pate terrore. 12. & 17. & in Extrauagantibus etiam Ioannis 22. contra Marsilium Paduanum. Hanc etiam hæresim sequutus est  Lutherus in quadam reformatione quam  misit ad Carolum V. anno Domini 1520.  Henricus etiam octauus Rex Angliæ se constituit supremum caput ecclesiæ Anglicanę   in spiritualibus & temporalibus.
  
 PRO decisione sit prima conclusio. Communis status Ecclesiæ iure diuino in spiritualibus, exemptus est ab omni potestate  seculari. Vt v. g. in creandis Episcopis & cæteris ministris ecclesiæ, in administratione  sacramentorum actiua & passiua, & in definiendis rebus fidei, & in explicandis populo, & in similibus. Probatur ista conclusio ex illo Ioannis vltimo capite.  "Pasce  oues meas." Vbi Christus plenariam potestatem dedit Petro & successoribus ad pascendum oues in omnibus quæ pertinent  ad pastum spiritualem, ergo nulla respublica temporalis habet potestatem supra Petrum & successores eius in his quæ  pertinent   ad spiritualem gubernationem. Et confirmatur. Quia Petro datæ sunt claues regni  cælorum: vt quodcunque soluerit super  terram, sit solutum & in cælis, ergo non  est aliud tribunal sub cælo superius tribunali ecclesiæ. Prima ista conclusio expressè definita est in Concilio Constantiensi vbi  sup.  &  Ioan. 22. vbi sup.  & probatur Apostolica traditione & perpetua: numquam enim Apostoli in gubernatione spirituali deferebant    aliquid autoritatis Principibus secularibus.  Item probatur ratione. Finis reipublicæ spiritualis est supernaturalis: secularis autem  reipublicæ finis est naturalis: ergo respublica secularis non potest gubernare spiritualem. Consequentia probatur. Nam non potest esse bona gubernatio, nisi in ordine ad  finem præcognitum, quem constat ratione  naturali non posse cognosci. Confirmatur.  Nam spiritualis respublica est immediatè  à   Deo: at verò potestas reipublicæ secularis  est immediatè ab ipsa republica collata Principi, ergo ista non potest iudicare de illa, vtpote quæ est inferior.
  
 Secunda conclusio. Clerici in temporalibus & in naturalibus non sunt exempti ipso iure diuino immediatè  à potestate seculari. Probatur. Nam distinctio clericorum  à reliquo populo, tantùm habetur iure diuino positiuo: sed iure naturali omnes qui  sunt partes alicuius reipublicæ debent obedire legibus ipsius reipublicæ, ergo clerici  non sunt exempti iure diuino, siquidem sunt  partes reipublicæ. Patet consequentia. Quia  gratia, vt dicitur, non destruit naturam: sed  perficit. Item confirmatur ex illo Pauli ad  Romanos 13.  "Omnis anima potestatibus  sublimioribus subdita sit, siue Regibus, &c."   vbi Apostolus ad omnes Christianos vniuersaliter loquitur, non excipiens clericos.  Et ibidem D. Thom. inquit, clericos iure  positiuo exemptos esse à tributis, non iure  diuino. Denique confirmatur. Nam de facto in quibusdam sunt subiecti, vt inquit  Syluester in verbo, iudex, primo. §. 4. ergo  non sunt exempti iure diuino. Aliàs ecclesia  non posset permittere illos subijci.
  
 Tertia conclusio. Nihilominus valde consentaneum est iuri diuino, vt ecclesia, si viderit expedire, eximat clericos à potestate  seculari in temporalibus. Ratio potissima  est. Nam ecclesia habet plenariam potestatem in ordine ad finem supernaturalem,  ergo in ordine ad media conuenientia ad  talem finem. Et est conueniens sæpissime,  vt clerici eximantur, ergo &c. Minor probatur. Nam expedit maxime bono spirituali ecclesiæ, vt clerici in honore habeantur:  si autem deferrentur ad tribunalia secularia illorum delicta spernerentur à populo,    ergo &c. Confirmatur. Nam propterea conuenientissimum est, vt fideles eximantur à   tribunalibus infidelium, propter honorem  fidei, vt patet 1. Corinthiorum 6.  "Contemptibiles qui sunt in ecclesia constituite ad iudicandum." At est eadem proportio inter  statum secularem & ecclesiasticum quantum ad honorem Christianæ religionis, ergo &c. Item est absurdissimum, vt qui sunt  subditi in spiritualibus, fiant statim iudices  in temporalibus, & habeant vt reos, quos  paulò ante habuerunt vt iudices spirituales.
  
 Quarta conclusio. Clerici de facto sunt  exempti à republica seculari in temporalibus, non solum iure Pontificio & communi: sed etiam iure seculari. Patet ex Concilio  Constantiensi Sessione. 13. & 15. & in Concilio Tridentino Sessione. 25. capite. 20. de  reformatione. & cap. non minus. in. 6. de foro competenti. & in capit. seculares. 96. distinctione. Et causa. 11. quæstione. 1. Item in  iure ciuili in authentico statuimus. de episcopis & clericis. Idem habetur etiam in iure Hispaniensi Partita. 1. titulo. 6. in. l. 5. Item  etiam in ordinationibus Regalibus libro. 1.  titulo. 3. l. 6. Vide Ruffinum in libro. 16.  Ecclesiasticæ historiæ, vbi narrat dictum  Constantini Imperatoris: qui cum in synodo Nicena rogaretur à quibusdam episcopis, vt lites quasdam inter ipsos iudicaret  & examinaret processus, Respondit. "Indignum est, vt vos qui sacerdotes dati estis  nobis à Deo, à nobis iudicemini. Vos estis  Dij, & ideo ab illo iudicandi: de quo scriptum est, Deus stetit in synagoga Deorum."   Ex dictis sequitur suspectos esse merito de  hæresi Lutherana seculares iudices qui clericos contra sua priuilegia comprehendunt  vel ad sua tribunalia trahunt. Probatur, quia  facto ipso confirmant quod error Lutheranus asserit, scilicet, clericos subditos esse  Principibus sæcularibus. Quemadmodum  si quis imaginem conculcaret, vehementer  esset suspectus de hæresi Lutherana quæ asserit imagines non esse colendas. Sequitur  secundò ex dictis, quòd in grauissima necessitate Regni secularis debent clerici pati  aliquam contributionem de licentia Pontificis, si non sit periculum in mora. Nam si  est tale periculum, non oportet expectare    facultatem Pontificis. Tunc enim ius naturæ obligat, vt si opus fuerit non solum  bona temporalia tribuant, sed etiam vitam periculo exponant, & arma capiant  pro defensione reipublicæ. Non enim  ius Pontificium derogare debet iuri naturali.
  
 Vnde sequitur quinta conclusio. Iure  defensionis innocentis, vel tranquillitatis  reipublicæ poterit potestas secularis clericos comprehendere & detinere, donec  opportunè suis prælatis tradat. Et si quis  dicat quòd iure defensionis quilibet poterit hoc facere. Respondetur, quòd in actuali aggressione innocentis quilibet poterit  illum defendere, sed tamen respublica secularis amplius potest, scilicet, prouidere & anticipare, ne sint occasiones & tumultus in republica. v. g. si clerici nocte  incedant armati: poterit officialis potestatis secularis illos comprehendere & arma  auferre ab illis: sicut ab alijs secularibus.  Ratio huius asserti est: quoniam ius Pontificium, non derogat iuri naturali, secundùm quod respublica potest seipsam  tranquillam seruare: non potest autem alio  modo, ergo licitum erit illi, exercere suam  potestatem in clericos perturbantes pacem  reipublicæ. Ex dictis sequitur, quòd si in  ecclesia non esset possibilitas puniendi clericos sufficienter ad tranquillitatem reipublicæ secularis: tunc potest inuocare auxilium brachij secularis: quod si non inuocauerit: respublica secularis poterit se intromittere & punire tales clericos: non tamen pœna mortis, quia hoc esset impium  & scandalosum, & non necessarium ad  tranquillitatem reipublicæ. Ratio huius  corollarij est eadem atque conclusionis, &   eadem ratione potest Rex secularis bellum  indicere contra Summum Pontificem, si  quod Deus auertat, iniquè rapiat aliquod  oppidum, aut ciuitatem iurisdictionis secularis.
  
 Sexta conclusio. Rex Hispaniæ habet  priuilegium à Summo Pontifice vt possit causas clericorum ad sua tribunalia interim aduocare, quando aliquis etiam secularis conqueritur, quòd vim patitur à   iudice ecclesiastico, quod vulgo dicitur,    por via de agrauio y fuerça: tunc iudices seculares poterunt iudicare ex ipsa commissione Pontificis, An fiat vis vel non. Quæ   res multum reprimit episcoporum vicarios  ab insolentijs. Nihilominus semper manet  recursus liber ad sedem Apostolicam.
  
 Ad primum argumentum respondetur,  quòd probat quintam conclusionem. Nam  quanuis ipsa respublica secularis perfecta  sit, est tamen subdita reipublicæ spirituali in ordine ad finem supernaturalem. Vnde quando fuerit opus in ordine ad talem  finem, vt clerici eximantur ab illa potestate seculari, exempti erunt: dummodo  ab ecclesia sufficienter prouideatur, ne  per talem exemptionem perturbetur tranquillitas & pax Reipublicæ.
  
 Ad secundum respondetur, quòd pretium iustum in emptionibus & venditionibus omnes tenentur seruare secundùm  morem reipublicæ in qua habitant: & hoc  est de iure naturali. Est autem per accidens quòd pretium iustum constituatur  per legem vel consuetudinem reipublicæ ad hoc quòd clericus teneatur seruare pretium iustum in emptione & venditione.
  
 Ad tertium respondetur, quòd Christus Dominus soluit tributum, non quòd  teneretur: vt ipse dixit, Matthæi. 17. cap.   "ergo liberi sunt filij". Vbi loquitur de filio naturali. Cæterum quòd Christus Dominus voluerit iudicari à Pilato, non probat quòd Pilatus non vsurpauerit iudicium: quia voluntas Christi Domini fuit  in ordine ad Deum, non autem in ordine ad Pilatum committens illi iudicium,  sed patiens ab illo iudicari propter Deum.  Et hoc est quod Pilato dixit Christus:  "Non haberes potestatem aduersus me vllam, nisi tibi datum esset desuper." Hoc  est, permissum. Nihilominus Pilatus vsurpauit iudicium, non solum ea ratione qua  vsurpabat iudicando alios Iudæos, vt minister tyranni Principis, sed etiam speciali ratione respectu personæ Christi: qui  cum esset verus Messias, nulli Principi subiectus erat. Neque ignorantia huius excusabat Pilatum: eo quòd erat valde culpabilis, quia ipsemet Pilatus poterat & tenebatur illi credere, sciebat enim  quòd per inuidiam tradidissent illum, qui  multa miracula fecerat in testimonium veritatis quam prædicabat. Quod si quis contra obijciat, quòd illa sententia approbatur à   Deo, ergo non erat iudicium vsurpatum.  Distinguitur consequens. In ordine quidem  ad Pilatum, nego consequentiam. In ordine  autem ad Deum, concedo consequentiam.  Quia nulla fiebat iniuria Christo Domino  ex parte Dei, sed erat iustus contractus & iusta sententia, quòd si vellet esse Redemptor  hominum, pateretur pro illis & moreretur.  Ad confirmationem dicemus dubio sequenti.
  
 DVbium tertium sit, Vtrùm Papa possit  se subijcere alicuius iurisdictioni. Pro  parte affirmatiua facit confirmatio prædicta.
  
 Secundò arguitur. Nam Papa subijcit se  iudicandum sacerdoti in foro conscientiæ,  ergo in alijs potest se subijcere. In oppositum   est communis sententia Theologorum in  4. distin. 18. & 19. quòd Papa non potest se  subijcere alicui iudici in personalibus & criminalibus.
  
 PRO decisione sit prima conclusio. Iure diuino Papa hæreticus subijcitur dispositioni Concilij. De qua re disputatur à   nobis in 2. 2. quæstione. 1. artic. 10. De qua re  vide Caietanum in opusculo de autoritate  Papæ  & Concilij cap. 10. Et Cano lib. 6. de  locis. cap. vltimo, ad vltimum. definita est  conclusio in cap. si Papa. dist. 40. & in quinta synodo Romana, & in epistola. 3. Anacleti de Patriarchis.
  
 Secunda conclusio. Nullus iudex ordinarius potest ordinaria potestate iudicare Papam in quacunque alia re. Ista est communis sententia Theologorum & Iurisperitorum. Et ratio est. Quia Papa est supremum  caput in terra reipublicæ spiritualis, ergo habet ipse plenariam potestatem in ordine ad  gubernationem spiritualem & eius finem:  alioquin esset imperfecta respublica spiritualis. Rursus, ergo Summus Pontifex potest eligere media etiam temporalia conuenientia ad finem spiritualem: sed vnum medium necessarium est, vt nullus princeps  temporalis possit legitimè Summum Pontificem cogere & punire, ergo hoc datum  est illi à Deo, vt non sit subiectus iurisdictioni alicuius Principis. Et confirmatur. Papa potest alios clericos à potestate ciuili eximere etiam in rebus temporalibus, ergo  ipse est exemptus iure diuino. Probatur consequentia. Quia alias Princeps secularis poterat illi præcipere, vt neminem eximeret,  ergo necesse est, vt qui alios potest eximere  ipse sit exemptus.
  
 Tertia conclusio. Papa potest se subijcere iudici seculari in rebus temporalibus: &   in spiritualibus sacerdoti in foro conscientiæ. Hanc conclusionem probant duo argumenta facta pro parte affirmatiua.
  
 Quarta conclusio. In huiusmodi subiectione, quæ fit in rebus temporalibus, semper manet superior potestas Pontificis simpliciter loquendo, & non potest cogi ab aliquo iudice. Probatur. Quia potestas ex commissione semper manet inferior potestate  committentis: sed potestas iudicis in proposito casu, est ex commissione Pontificis, ergo.
  
 Quinta conclusio. Papa qui se alteri subijcit iudicandum, tenetur acceptare sententiam   iustam necessitate virtutis iustitiæ commutatiuæ, ita vt sit iniustus, nisi acceptauerit sententiam: non tamen necessitate coactionis.  Hanc asserit Caietanus in hoc loco. Sed est  intelligenda ita quòd Summus Pontifex  peccabit contra iustitiam respectu partis læsæ: non autem respectu iudicis delegati. Nam   respectu illius, semper habet ius reuocandi  sententiam eius. Sed nihilominus peccabit  etiam contra iustitiam commutatiuam respectu iudicis si dum commisit illi potestatem promisit illi se staturum sententiæ eius,  & ea conditione iudex acceptauit. Ista conclusio ita explicata non aliter probatur quam   cæteræ præcedentes.
  
 Sexta conclusio. Papa in omnibus non  potest se subijcere alterius potestati etiam  modo prædicto. Hanc tenet D. Thom. in  4. distin. 19. quæst. 1. artic. 3. quæstiun. vltima ad tertium. & Richardus in distinct. 18.  artic. 5. quæstione. 1. & Paludanus quæst. 2.  & Caietanus hic. Et probatur. Nam Papa  non potest se alteri subijcere suspendendum  vel excommunicandum. Et si quis quærat,  quare in quibusdam possit, & in quibusdam  non possit subijci? Respondet Caietanus,  quòd in omnibus in quibus Papa potest per    seipsum de se iudicare & exequi iudicium:   potest etiam se alteri iudicandum subijcere.  In quibus autem non potest per seipsum de  se iudicare, neque poterit alteri se subijcere.  Exemplum primi. Papa potest per seipsum  diiudicare iniurias quas alteri fecit & restituere:  & ideo poterit etiam alteri iudicium  committere. Exemplum secundi. Papa non  potest per seipsum se suspendere ab officio  vel excommunicare: & ideo nec poterit alteri committere. Sed contra hoc est argumentum. Papa non potest seipsum absoluere à   peccatis, & tamen potest alteri committere  tale iudicium, ergo regula falsa est. Respondetur, quòd regula Caietani intelligitur de  iudicio in foro exteriori, non autem in foro  conscientiæ. Et ratio differentiæ est, quia in  foro conscientiæ quilibet sacerdos habet potestatem iure diuino remittendi peccata: iurisdictionem autem circa istum vel alium  peccatorem, interdum habet sacerdos ex  commissione Pontificis. Et quia ipse Summus Pontifex, si peccat mortaliter, manet iure diuino subiectus clauibus ecclesiæ absoluendus. Ideo quando alteri se subijcit in foro conscientiæ, habet se vt persona quædam  particularis. Habet autem facultatem iure  diuino eligendi confessorem: quia non habet superiorem in terra. Vnde colligitur plane: quòd facultas absoluendi Summum Pontificem, non est ex commissione Pontificis,  vt iudex est: sed tantum ministrat materiam,  inquantum est pœnitens. Vnde ad primum  argumentum respondetur, quòd Leo Papa  subiecit se imperatori, non simpliciter, sed  secundùm quid, scilicet, ita vt teneretur acceptare sententiam iustam ex virtute iustitiæ   directiuæ, non autem ex necessitate iustitiæ   vindicatiuæ  & coactiuæ.
  
 Ad secundum argumentum patet ex vltima conclusione. Si enim Papa peccat mortaliter, tenetur iure diuino subijcere se sacerdoti, & hoc non facit inquantum iudex sed  vt reus.
  
 DVbitatur quartò. An iudices extrahentes subditos suos ab ecclesijs ad quas  confugiunt, vsurpent iudicium si postea iudicauerint illos? Et videtur quòd non. Quia  huiusmodi priuilegia tantum sunt concessa  in fauorem ecclesiarum, ergo non fit iniuria subditis, si iudicentur iam extracti ab ecclesia. ¶ Secundò. Iudices qui extractos ab  ecclesia iudicant, non tenentur restituere,  nisi tantum ecclesijs saltem, & ita habet vsus:  ergo nullam iniuriam faciunt subditis iam  extractis, ergo non vsurpant iudicium.
  
 Tertiò. D. Thom. infrà quæst. 99. art. 2.  ad tertium, inquit, quòd sacrilegium potest  inueniri separatum ab omnibus peccatis, &   ponit exemplum in casu nostri dubij: ergo  ibi non est ratio iniustitiæ.
  
 PRO decisione sit conclusio. Huiusmodi iudices vsurpant iudicium, & faciunt  iniuriam reo. Probatur. Quia in tali casu  tollitur ab ipsis iudicibus facultas iurisdictionis, vt patet in titulo de immunitate ecclesiarum. & in 1. 2. quæst. 4. & C. de sacrosanctis ecclesijs. & de his qui ad ecclesias confugiunt. & in iure Hispan. 1. par. titulo. 11. &   lib. 1. Ordin. Regal. titul. 2. & lib. 1. for. Reg.  titul. 5. ergo tales iudices vsurpant iudicium  & sententia illorum nulla est.
  
 Ex quo sequitur, quòd ille qui extrahitur  ab ecclesia contra priuilegia ecclesiarum, potest se armis defendere: eo quòd patitur violentiam, neque tenetur postea respondere  iudici interroganti etiamsi alias teneretur.
  
 Ad primum respondetur, quòd priuilegia data sunt quidem in fauorem ecclesiarum   primario, sed secundario data sunt etiam in  fauorem confugientium.
  
 Ad secundum respondetur, quòd non tantum fit iniuria loco sacro, sed etiam extracto,  vnde iudex tenetur restituere reo quicquid  patitur ex eo quòd est extractus.
  
 Ad tertium respondetur, quòd D. Tho.  voluit ibi docere, quòd tota ratio culpæ in  illo casu ortum habet à sacrilegio.
  
 DVbitatur quintò. An iudex ex eo quod   sit excommunicatus vsurpet iudicium.  Probatur quòd non. Nam aliàs esset perturbatio in conscientijs hominum, nesciencientium, An iudices sint excommunicati dum proferunt sententiam, & dominia  rerum transferunt. Sed in oppositum est  quod habetur. 14. quæstione. 1. cap. miramur. & cap. auerte. & capit. ait Cælestinus.  & 15. quæstione. 6. capit. nos sanctorum. &   capite iuratus. quibus in locis excommunicati iudices priuantur authoritate iurisdicendi & exercendi quoscunque actus iudiciales, & subditi absoluuntur ab eorum  obedientia. De hoc dubio Caietanus, verbo  excommunicatio, prope finem in cap. Vbi  scito, ait vniuersaliter, quòd gesta per excommunicatum ratione publici officij etiam ciuilis, non valent. Quam sententiam sequitur Soto lib. 3. quæst. 4. art. 6. corollario. 2. &   in. 4. distin. 22. quæst. 1. artic. 4. Idem videtur tenere.
  
 PRO decisione sit prima conclusio. Omnes iudices excommunicati vsurpant iudicium, & mortaliter peccant ferendo sententiam & exercendo actus iudiciales. Probatur, quia sunt priuati autoritate & publica facultate iurisdicendi, vt patet in iuribus citatis.
  
 Secunda conclusio. Nihilominus sententia excommunicati qui ab ecclesia toleratur, valida est. Hæc conclusio est contra Caietanum & Soto: & probatur. Nam in Concilio Constantiensi sub Martino V. conceditur fidelibus, vt possint communicare cum   excommunicatis, exceptis nominatim excommunicatis, & notoriè clericorum percussoribus. ¶ Arguitur ergo. Talis concessio   facta fuit in fauorem populi fidelis. Cum ergo  populus fidelis non minus habeat vtilitatis  ex eorum communicatione, quam si non  essent excommunicati, erit valida sententia.  Et nihilominus ipsi iudices non peccant exercendo suum officium, quam si talis gratia  non esset concessa.
  
 Secundò. Absolutio sacramentalis facta  ab excommunicato qui toleratur ab ecclesia valida est, ergo multo magis sententia lata in foro ciuili. Antecedens patet ex Concil. supra, & ex communi sententia Theologorum. Consequentia probatur. Quia excommunicatio ex natura sua magis priuat  à communicatione in spiritualibus quam in  ciuilibus aut politicis.
  
 Tertiò arguitur ex. l. Barbarius. ff. de officio prætoris. vbi dicitur, quòd ignorantia  communis circa autoritatem iudicis, non  irritat neque inualidat gesta per illum iudicem, & ita est communis sententia Iurisperitorum, qui etiam tenent nostram conclusionem. Vide Innocentium & Panormitanum in cap. veritatis. de dolo & contumacia. & Syluestrum in verbo excommunicatio. 3. quæst. 23. num. 4. vbi refert Richardum   & alios Theologos pro nostra sententia. Et  si quis contra arguat. Ille iudex excommunicatus vsurpat iudicium, ergo illa sententia  est à non iudice, & per consequens est inualida. Respondetur primò nego consequentiam: quia illa sententia est à republica, &   ecclesia, quæ vult esse validam sententiam,  non quatenus est ab ipso iudice excommunicato: sed quatenus ab ecclesia toleratur & illius gesta approbantur, sicut diximus dubio  primo de tyranni sententia. Hinc est, quòd  ipse iudex perinde peccet iudicando: atque  si ab ecclesia non esset concessa facultas fidelibus vt non vitarent excommunicatum: eo  quòd in ipsomet Concilio expressè dicitur,  quòd per hoc nolumus aliquam gratiam facere excommunicatis ipsis, aut in aliquo illos subleuare. Ad argumentum in oppositum respondetur, quòd illud militat contra  sententiam Caietani & Soto, & probat nostram secundam conclusionem.



  
 ARTICVLVS II.   ¶  Vtrùm iudici liceat iudicare  contra veritatem, quam nouit,  propter ea quæ in contrarium  proponuntur.
  

 AD Secundum sic proce{
         Sup. q. 64. ar. 6. ad 3. Et 4. dist. 27. q. 1. artic. 2. q. 4. ad 2. & 3. Et quo. 5. art. 15. ad primum.        
}ditur. Videtur, quòd iudici non liceat iudicare  contra veritatem, quam nouit, propter ea quæ in contrarium proponuntur. Dicitur enim Deuter. 17.   "Venies ad sacerdotes Leuitici generis, & ad iudicem qui fuerit illo  tempore, quæresq́ue ab eis qui iudicabunt tibi, iudicij veritatem." Sed  quandoque aliqua proponuntur contra veritatem, sicut cùm aliquid per  falsos testes probatur. Ergo non licet iudici iudicare secundum ea quæ   proponuntur & probantur contra  veritatem, quam ipse nouit.
  
   ¶ 2 Præterea. Homo in iudicando debet diuino iudicio conformari: quia Dei iudicium est, vt dicitur  Deut. 1.  "Sed iudicium Dei est secundum veritatem," vt dicitur Rom. 2.   Et Isaiæ. 11. prædicitur de Christo:  "Non secundum visionem oculorum   iudicabit, neque secundum auditum aurium arguet: sed iudicabit  in iustitia pauperes, & arguet in æquitate pro mansuetis terræ." Ergo  iudex non debet secundum ea quę   coram ipso probantur, sententiam  ferre contra ea, quæ ipse nouit.
  
 ¶ 3 Præterea. Idcirco in iudicio  probationes requiruntur, vt fides  fiat iudici de rei veritate. Vnde in  his quæ sunt notoria, non requiritur iudicialis ordo, secundum illud  1. ad Timoth. 5. Quorundam hominum peccata manifesta sunt, præcedentia ad iudicium. Si ergo iudex  per se cognoscat veritatem, non debet attendere ad ea quę probantur,  sed sententiam ferre secundum veritatem, quam nouit.
  
 ¶ 4 Præterea. Nomen conscientiæ importat applicationem scientiæ ad aliquid agibile, vt in 1. †{
         11. q. 79. artic. 13.        
} habitum est. Sed facere contra scientiam   est peccatum. Ergo iudex peccat, si  sententiam ferat secundum allegata contra conscientiam veritatis,  quam habet.
  
 SED contra est, quod †{
         Ambro. in Psa. 118. sermo. 20. vers. 4. ante med. to. 4. Aug. de ver. relig. cap. 31. tomo. 1.        
} August.  dicit super Psalterium: Bonus iudex  nihil ex arbitrio suo facit, sed secundum leges & iura pronuntiat. Sed  hoc est iudicare secundum ea, quæ   in iudicio proponuntur & probantur. Ergo iudex debet secundum    huiusmodi iudicare, & non secundum proprium arbitrium.
  
 RESPONDEO dicendum,  quòd sicut †{
         Art. præc. & supr. q. 60. art. 2. 5. & 6.        
} dictum est, iudicare  pertinet ad iudicem, secundum quod  fungitur publica potestate. Et ideo  informari debet in iudicando, non  secundum id quod ipse nouit tanquam priuata persona, sed secundum   id quod sibi innotescit tanquam personæ publicæ. Hoc autem innotescit sibi & in communi & in particulari: in communi quidem per leges publicas, vel diuinas, vel humanas, contra quas nullas probationes admittere debet: in particulari  autem negotio aliquo per instrumenta, & testes, & alia huiusmodi  legitima documenta, quæ debet sequi in iudicando magis, quàm id  quod ipse nouit tanquam priuata  persona. Ex quo tamen ad hoc adiuuari potest, vt districtius discutiat probationes inductas, vt possit  earum defectum inuestigare. Quod  si eas non possit de iure repellere,  debet, sicut †{
         In isto articulo.        
} dictum est, eas in iudicando sequi.
  
 AD primum ergo dicendum, quod   ideo præmittitur in illis verbis de  quæstione iudicibus facienda, vt intelligatur quòd iudicare debent iudices veritatem secundum ea, quæ   fuerunt sibi proposita.
  
 AD secundum dicendum, quòd  Deo competit iudicare secundum  propriam potestatem. Et ideo in  iudicando informatur secundum  veritatem, quam ipse cognoscit,  non secundum hoc, quod ab alijs accipit. Et eadem ratio est de    Christo, qui est verus Deus & homo. Alij autem iudices non iudicant secundum propriam potestatem: & ideo non est similis ratio.
  
 AD tertium dicendum, quod Apostolus loquitur in casu quando aliquid non solum est manifestum iudici, sed sibi & alijs, ita quòd reus  nullo modo crimen inficiari potest,  vt in notorijs, sed statim ex ipsa euidentia facti conuincitur: si autem  sit manifestum iudici & non alijs:  vel alijs, & non iudici: tunc est necessaria iudicis discussio.
  
 AD quartum dicendum, quod homo in his quæ ad propriam personam pertinent, debet informare conscientiam suam ex propria scientia.  Sed in his quæ pertinent ad publicam potestatem, debet informare  conscientiam suam secundum ea quæ   in publico iudicio sciri possunt &c.

  

 SVMMA ARTICVLI.
  
 PRima conclusio. Iudex debet sequi in  iudicando instrumenta & testes & alia  legitima documenta, potiusquam, quòd ipse  nouit tanquam persona priuata. Ratio est,  quia iudex dum iudicat fungitur autoritate  publica: ergo debet informari de ipsa veritate per publica testimonia.
  
 Secunda conclusio. Nihilominus iudex  poterit adiuuari ex eo, quòd nouit vt persona priuata: vt districtius examinet testes &   discutiat probationes inductas. Ratio est,  quia quilibet tenetur iure naturæ defendere  innocentem inquantum fuerit possibile: ergo multo magis iudex qui ex officio tenetur nulli iniuriam facere & impedire faciendam.

  
 COMMENTARIVS.
  
 NOtandum est, quod  D. Tho. supra q. 60. arti. 5. mouet quæstionem similem huic,  vtrum iudex debeat iudicare secundum leges  scriptas. Sed tamen differentia est inter illam  quæstionem  & istam. Nam ibi disputatur de    scientia in communi  secundum leges: hic autem   disputamus de scientia in particulari negotio, quæ dicitur scientia facti, & de hoc definimus quod debet haberi ex testimonijs publicis.
  
 QVæstio celebris est. An iudex possit  ferre sententiam  contra  innocentem  quem   uouit esse innocentem scientia priuata, probatum   tamen  nocentem publicis testimonijs & legitimis. ¶ Arguitur primò pro parte negatiua.  Si iudex sciret scientia priuata aliquam legem  esse iniquam, non posset iudicare secundum  illam, etiam si à plurimis probaretur vt iusta:  ergo simili ratione, non poterit iudicare secundum allegata & probata, si cognoscit esse  falsa. Secundò. Confirmator alicuius electionis indigni, quem ipse scientia priuata cognoscit in dignum, non potest electionem illam confirmare, sed poterit illam cassare: ergo etiam   in nostro casu. Consequentia probatur. Nam  talis confirmator  etiam est iudex illius electionis. Tertiò. Papa non potest definire aliquam   propositionem esse de fide, quam ipse certo scit  non esse de fide, etiam si à multis doctoribus  asseratur esse de fide. Ergo similiter dicendum est de iudice. Quartò. Iudicare contra  veritatem est contra ius naturæ  &  diuinum. Iuxta illud Exodi 23.  "Non suscipies vocem mendacij   & in iudicio non acquiescas plurimorum sententiæ vt à vero deuies:" ergo nunquam est licitum. Quintò. Quando aliquod medium est  contrarium fini intento non debet eligi à prudente, etiam si communiter illud medium soleat  esse conueniens ad talem finem. Vt v. g. medicus sapiens non eligit hic & nunc medicinam quam scit esse contrariam saluti, etiam si secundum  sententiam  medicorum dicatur esse vtilis  ad talem infirmitatem. Ergo iudex etiam qui  scit veritatem Innocentis, non debet eligere &   procedere secundum allegata & probata. Probatur consequentia, quia allegata & probata  sunt medium ad manifestandam  veritatem: ergo  si certus est iudex, quòd allegata & probata  offuscant veritatem, non debet illa eligere.  Sextò. Virtus quæ dicitur epicheia est species quædam iustitiæ superior quam iustitia legalis, vt docet D. Tho. 2. 2. quæst. 120. artic.  2. Cuius officium est moderari verba legis & sequi intentionem legislatoris in casu  extraordinario, prætermissa forma verborum   legis. Hinc igitur sumitur argumentum, intentio legis & legislatoris pręcipientis, vt iudex  procedat secundum allegata & probata est,  vt manifestetur veritas: ergo quando in casu  extraordinario constat iudici, quod veritas destruitur per allegata & probata: debet vti virtute epicheya ad ferendam sententiam non secundum verba legis, sed secundum  intentionem.
  
 DE hoc dubio est prima sententia Diui  Tho. quod in omni causa ciuili vel criminali,  iudex debet procedere secundum allegata &   probata prætermissa scientia sua priuata. Hanc   tenet D. Tho. expressè supra quęst. 64. art. 6.  ad 3. Hanc tenet Maioris in 3. d. 33. q. 4. Diuus Antoni. in. 3. par. tit. 9. c. 2. §. 6. Hanc etiam   sententiam tenet Abulen. Exod. 23. q. 6. & Turræcrema. in ca. iudicet. 3. q. 7.  & alij quos refert Couar. libr. 1. Variar. resolut. nu. 3. & 6.   ¶  Secunda sententia est in altero extremo, quod   in omni causa debet iudex ferre sententiam secundum veritatem quam ipse nouit, siue scientia priuata siue scientia publica, ita quod  nunquam   sit licitum iudicare contra veritatem  quam ipse  nouit scientia priuata. Hanc sententiam tenet  Hugo in l. Prætor. ff. de iurisd. omn. iudicum.  quem sequitur Caldericus & Panorm. in c.  Pastoralis. §. quia vero. tit. de offic. delegati.  Angel. in verb. iudicare. q. 7. Lyra Exod. 23.  in illa verba, insontem & iustum non occides,  & alij quos refert Couar. vbi supra.
  
 ¶ Tertia sententia est, quod in criminalibus causis, debet iudex sequi priuatam sententiam  non   obstantibus allegatis & probatis: non autem  in causis ciuilibus. Hanc sententiam tenet  Adrianus quod lib. 6. art. 3.  & inquit esse communem  sententiam  Theologorum, hanc tenent  multi Iurisperiti quos citat Couar. vbi supra, sed aliqui moderantur illam sic, quod etiam  in negotijs ciuilibus magni momenti, debet  iudex sequi sententiam priuatam.
  
 ¶ Quarta sententia est, quod iudex ex priuata  scientia veritatis, debet absoluere reum non  autem potest condemnare. Autores huius sententiæ citat Couar. vbi supra.  ¶ Quinta sententia   est, quod supremi iudices possunt sequi priuatam   scientiam veritatis. Non obstantibus allegatis & probatis: inferiores vero non possunt  nisi iudicare secundum allegata & probata.  Annumerant autem inter supremos iudices,  eos qui sunt supremi senatus quos vulgo dicimus del Consejo Real, etiam si habeant Principem superiorem. Huius sententiæ est Guido Papa, vt refert Couar. vbi supra. Ipse tamen ait Principem  supremum id posse facere.
  
 Ex his sententijs prima est tenenda non  solum vt probabilior, sed vt veritas demonstrata moraliter. Probatur primo, ratione  D. Tho. in artic. sed confirmatur illa ratio.  Nam iudex iudicat, vt persona publica vice  reipublicæ: sed si respublica iudicaret non  posset procedere nisi secundum scientiam publicam: ergo iudex debet iudicare secundum  illam, aliàs non esset vicarius bonus ipsius reipublicę. Et hanc rationem insinuat D. Tho.  in solut. ad 2. vbi ait, quod Deus iudicat secundum propriam scientiam, quia iudicat secundum propriam  autoritatem: ergo qui non iudicat secundum  propriam autoritatem, sed vice alterius, scilicet reipublicæ: debet iudicare secundum scientiam secundum quam iudicaret  respublica. Secundo. Nam ex oppositis sententijs sequuntur magna incommoda reipublicæ  &  iudiciorum peruersio: nam iniqui iudices facile condemnarent innocentes & absoluerent nocentes, dicerent enim se scire veritatem priuata scientia, & proferrent sententiam  contrariam allegatis & probatis. Rursus  boni iudices semper inciderent in magnas  angustias & perplexitates, vt v. g. si aliquis  probaretur reus læsæ maiestatis vel hæreticus secundum allegata & probata, & ipse iudex  sciret innocentiam illius scientia priuata: siquidem absolueret illum ipse puniretur pœna capitis: si autem  condemnaret peccaret mortaliter  secundum illas sententias: ergo &c. Tertio. Vtilitas iudiciorum ea maximè est, vt reipublicæ   satisfiat, vt in tranquillitate consistat, & in tranquillitate seruetur dum iniqui puniuntur &   alij à malo arcentur: sed nisi prima sententia  sit vera omnia ista commoda pereunt, dum  ipsa respublica non puniret eos qui publice  probantur iniqui. Quartò probatur testimonijs Sanctorum. In primis est D. Ambr. serm.  20. super Psal. 118. in illud, "Misericordiæ tuæ   multæ  Domine secundum iudicium tuum viuifica me," inquit, "Bonus iudex nihil ex arbitrio suo facit, sed secundum leges pronunciat, & secundum quod audit iudicat." Hoc  habetur 3. quæst. 7. canone iudicet.  & quanuis referatur à Diuo Thoma esse D. Augu.  errore tamen librariorum fuit. Sed etiam    D. August. super Psal. 57. in illud,  "Molas leonum confringet Dominus" inquit, "Iudex non   potest nisi secundum leges iudicare,"  & idem  dicit in lib. de vera relig. cap. 31. Idem dicit  D. Gregor. & habetur 11. quæst. 3. can. summopere. Item omnia iura canonica & ciuilia aiunt, quòd ex instrumentis sit certus iudex de iure litigantium. Hoc habetur in ca.  dilectus. in cap. accepimus. in cap. contingit.  de fide instrumentorum. & cap. Pastoralis.  §. quia vero. de officio delegati. & in. l. adoptio. ff. de adoptionibus. Et denique Daniel  3. Daniel quanuis nouit veritatem scientia  priuata ab Spiritu sancto, tamen non condemnauit senes illos, donec coram populo  conuicit illos mendacij ex ore proprio.
  
 Ad primum argumentum in contrarium   respondetur negando consequentiam. Nam  bonitas legis non pendet ex dicto ignorantium, aut iniquorum, sed ex eo quòd lata est  ab habente autoritatem & conformis est legi naturæ. Cæterum veritas facti in publico  iudicio pendet ex testibus, aut ex ipsa notorietate facti, ex quo sequitur, quod iudex sciens  legem esse iniquam non potest iudicare secundum illam. Item est alia differentia egregia: quia quando iudici constat legem esse  iniquam publice hoc potest probari faciendo demonstrationem: quando vero constat   iudici de veritate facti non potest publicè   ostendere veritatem illam.
  
 Ad secundum argumentum negatur consequentia. Et ratio est, quia confirmator ex  officio habet ius confirmandi vel cassandi  electionem prout sibi videbitur expedire bono communi: ita prorsus vt sicuti electores  libere eligunt quem ipsi iudicant esse dignum scientia priuata, ita confirmator legitimè confirmat quem iudicauerit esse dignum, siue scientia publica siue priuata, &   in hoc deficit confirmator à ratione iudicij,  quòd iudex vt sic, tenetur ferre sententiam  secundum allegata & probata, & si oppositum fecerit nulla est sententia. Cæterum confirmator quomodolibet cassauerit electionem etiam digni cassata est. Quod si aliquis  obijciat. Contra ille confirmator iniuriam facit electo, ergo tenetur confirmare eum ex  iustitia. Probatur antecedens: quia statim  iudicabitur electus suspectus de aliquo crimine, propter quod non confirmatur à prælato. Respondetur nihilominus, nego antecedens, & ad probationem respondetur, quod   est temerarium iudicium, quia multis vijs  potest cassari electio etiam digni.
  
 Ad tertium argumentum respondetur,  quòd definitio propositionis veritatis de fide, non pendet ex testimonio hominum, sed  ex assistentia Spiritus sancti: vnde Pontifex  poterit definire non solum contra testimonium hominum, sed etiam contra id quod  ipse opinatur, vt v. g. si esset hæreticus.
  
 Ad quartum argumentum respondetur,  quòd illud antecedens potest esse verum &   est verum, si intelligatur proportionabiliter  loquendo de iudicio & de veritate, scilicet,  quòd iudicare publice contra veritatem publice probatam, est contra ius naturæ, & iudicare secreto contra veritatem secretam etiam est contra ius naturæ: sed tamen iudicare publice & vt persona publica contra veritatem quam ipse nouit scientia priuata non   est contra ius naturæ: sed consonum valde  iuri naturæ, vt procedat secundum allegata  & probata, propter tranquillitatem & pacem ipsius reipublicæ.
  
 Ad quintum argumentum respondetur.  Concedo Maiorem, sed distinguo minorem.  Allegata & probata sunt medium ad manifestandam veritatem, quantum in iudicio  publico manifestari potest, concedo. Non  autem ad manifestandam veritatem, secundum quòd à parte rei est, hoc enim non semper est necessarium aut possibile. Exemplum   autem de medico non conuincit, quoniam  medicatio per se ordinatur ad salutem istius  hominis hic & nunc: sententia autem iudicis  ordinatur ad tranquillitatem & pacem reipublicæ, quę consurgit ex eo quòd vnicuique   tribuitur suum ius secundum allegata & probata. Item etiam iudex dicendo ius, distribuit  bonum quodam commune distribuendum   secundum merita causarum, quatenus ex allegatis & probatis cognoscuntur: medicus autem operatur aut ex iustitia commutatiua aut  ex misericordia vel ex liberalitate, quare tenetur attendere quod commodum est istius  hominis hic & nunc.
  
 Ad vltimum respondetur, quod intentio legislatoris & legis est, vt iudex non sequatur    scientiam priuatam sed procedat secundum   allegata & probata. Cæterum quod ibi dictum est de virtute epicheya verum est. Sed  notandum est, quòd ista virtus exercetur in  casibus extraordinarijs in quibus si seruentur verba legis, sequetur inconueniens contra omnem intentionem legislatoris & contra bonum publicum, quod quidem maximè est attendendum ad exercitium huius  virtutis. Vt v. g. Dicit lex vt vnicuique reddatur suum depositum petenti: sed contingit vt  furiosus si petat gladium ad occidendum innocentem vel contra rempublicam, non est  illi reddendum depositum. Et quia in casu  nostræ disputationis sequitur magnum inconueniens bono communi, nisi iudex ferat sententiam secundum allegata & probata: non  habet locum virtus epicheiæ, sed potius est  intentio legislatoris, quòd in tali casu seruetur forma verborum legis, etiam si per accidens occidatur innocens.
  
 DVbitatur secundo circa secundam conclusionem D. Thom. Quid possit, &   quid teneatur facere iudex in prædicto casu  vt liberet innocentem? ¶ Ad quod respondetur, & sit prima conclusio. Non tenetur iudex renuntiare officio suo. Ista est contra  Syluestrum in verbo, iudex. 2. quæst. 5. Probatur,  quia nemo vtens iure suo facit alteri iniuriam,  sed iudex vtitur iure suo, ergo. Secundo, iudex ex officio suo tenetur seruare leges communes  & prouidere paci &  tranquillitati reipublicæ. Ergo etiam si inde sequatur præter  intentionem eius mors alicuius innocentis,  non tenetur cessare ab officio suo: quemadmodum Dux in bello non tenetur cessare  ab impugnatione ciuitatis, etiam si aliqui innocentes ibidem occidendi sint per accidens.
  
 Secunda conclusio. Non tenetur iudex  remittere causam superiori, imo non potest  si altera pars instet, vt faciat iudicium & iustitiam. Prima pars probatur eisdem rationibus atque prima conclusio. Secunda vero  probatur. Quia supposito, quod non cedit officio suo tenetur seruare ordinem iuris in procedendo ad iudicium. Ordo autem iuris est, vt in tali tribunali fiat prima instantia: ergo  tenetur illum seruare. Quod si aliquis obijciat contra istam conclusionem, quod  Diuus  Tho. dicit supra in quæst. 64. art. 6. ad tertium,    quòd iudex si non habet occasionem liberandi talem innocentem remittat illum &   debet remittere superiori iudicandum.
  
 Respondetur  & sit tertia conclusio. Quòd  de consensu vtriusque partis potest & debet  iudex in tali casu remittere innocentem, &   hoc est quod Diuus Thomas ibi voluit docere dum dixit, quod si hoc non potest non peccat  iudicando  illum, acsi diceret, quod si non potest seruato ordine iuris, scilicet, de consensu  vtriusque   partis, non peccat iudicando. Itaque iudex  debet quantum in se est fauere innocenti seruato ordine iuris necessario. Vt v. g. debet  admittere appellationem illius. Item debet relaxare pœnam iuris in casibus in quibus est  licitum, vt arti. 4. dicemus. Item si potest sine scandalo publico dare illi occasionem  vt fugiat: tenetur facere. Ratio est, quia quilibet tenetur in quantum persona priuata  adhibere media licita ad seruandum innocentem. ¶ Quarta conclusio. Non potest  iudex pronuntiare sententiam in hunc modum, scilicet dicendo, non constat de veritate causæ. Pro quo nota, quòd est vnus modus terminandi iudicium, cum iudex dicit,  Non liquet de veritate. Hæc conclusio est  contra Alciatum cap. 1. de officio ordinarij,   qui ait in tali casu debere iudicem proferre  talem sententiam. Sed probatur conclusio  nostra, quia sententia iudicis debet intelligi secundum allegata & probata, sicut debet dari secundum allegata & probata: sed  falsum est dicere in illo casu, quòd secundum   allegata & probata non constat publice de  veritate causæ: ergo sententia falsa est. Item  respublica non minus scandalizaretur de  eiusmodi sententia, atque si illum absolueret: scit enim respublica crimen esse probatum in iudicio: sed maximè scandalizaretur respublica in illius absolutione: ergo etiam in prolatione talis sententiæ.
  
 Quinta conclusio. Princeps supremus debet etiam iudicare secundum allegata & probata contra veritatem quam cognoscit priuata scientia. Probatur, quia eadem inconuenientia sequuntur si non ita iudicet, quæ  sequuntur in inferiori tribunali, vt dictum est iam.  Nihilominus cum ipse Princeps sit dispensator   legum  & habeat plenariam  potestatem  à republica, poterit in tali casu secluso scandalo reipublicæ aut nocumento dispensare cum illo  innocente, quantum ad pœnas iuris, quæ infliguntur propter bonum reipublicæ: non  autem quantum ad pœnas, quæ respiciunt  satisfactionem alterius partis. Item etiam  poterit vti testimonio suo secundum scientiam priuatam & publicare illud contra testes falsos, qui non sunt magnæ autoritatis:  quia tunc esset scandalum in republica infamare illos. Et denique dicimus, quòd quotiescunque Princeps potest dispensare in lege cum vere reo, tenetur dispensare cum innocente: etiam si probetur nocens. Ratio  est, quia iure naturæ vnusquisque tenetur  vti medijs licitis ad defendendum  innocentem.
  
 DVbium tertium est. An cum Principi  notum est crimen alicuius, quod probari potest facile, vel probatur testibus: possit illum interficere non citando illum vt se  defendat &  à crimine purget. Vt verbi gratia, an possit illum occidere per venenum secreto propinatum, aut alia via occulta? Et  pro parte affirmatiua sic arguitur. Primo  euidentia patratis sceleris non indiget processu iuridico: sed in tali casu euidens est  Principi, etiam per testes sufficientes, crimen malefactoris: ergo poterit illum condemnare & occidere, quando & quomodo  voluerit. ¶ Secundò. Reus ipse dignus est  morte: ergo non fit illi iniuria si occidatur à   Principe habente publicam potestatem. Et  confirmatur. Nam per occisionem occultam consulitur famæ malefactoris: ergo  nulla fit illi iniuria. ¶ Tertiò. Sit casus quòd  reus non possit citari sine incommodo reipublicæ. Vt v. g. si est Dux, qui habet exercitum sibi beneuolum, & timetur quod inuadet  rempublicam. Vel etiam sit casus, quod si reus  citetur infamabitur persona principis: quia  crimen commissum fuit. v. g. adulterium cum  Regina, tunc videtur necessarium quod malefactor puniatur non citatus, aliquo modo  occulto. Ad hoc dubium respondet Caietanus in sum. in verb. homicidium. vnica conclusione negatiua, cuius ratio est. Nam ius  naturale postulat vt sicut potestas occidendi   debet esse publica: ita notitia criminis debet  esse publica. Ita etiam ipse reus publice citandus est & publice puniendus ea publicitate, quæ sufficit vt reus cognoscat se puniri    à publica potestate propter crimen, de quo  conuincitur &  condemnatur. Hinc sequitur,  quod non solum Princeps qui aliter occiderit  vel occidi fecerit, sed etiam ministri ipsius  qui exequuntur eius mandatum sunt homicidæ: quia constat illis, quòd huiusmodi occisio non procedit à potestate publica inquantum publica est, & sic non excusat illos obedientia sicut excusat quando publica potestate procedunt ad bellum, de quo  dubitant, an sit iustum vel iniustum. De quare aliqua diximus supra quæst. 64. art. 3.
  
 Ad primum respondetur, quòd euidentia patrati sceleris, non solum debet esse respectu Principis: sed etiam respectu iudicij  & testium, & respectu ipsius rei, qui euidenter conuincitur ex publicitate facti, vnde licitum quidem erit iudici ante cuius oculos  aliquis occidit hominem præsentibus multis testibus, statim illum publice punire: nunquam tamen erit licitum hominem malefactorem occidere, nisi ipse sciat quòd occiditur à publica potestate.
  
 Ad secundum negatur consequentia: quia  etiam si sit dignus morte, non  tamen  repentina, ita vt  ignorans causam &  à quo occidatur pereat:  cæterum quòd eius famæ consulatur per accidens est, magis enim infamatur respublica & Princeps ipse, ex eo quòd homines interficiantur illo modo quàm si eius crimen  publicaretur & puniretur. Item per huiusmodi punitiones secretissimas frustratur finis intentus à republica, qui est, vt alij à malo arceantur scientes causam punitionis, &   denique inhumanum est valde hominem  imparatum occidere, quia certè condemnabitur in æternum.
  
 Ad tertium respondetur, quod vix est possibilis ille casus sed admisso illo casu respondetur, quod minus inconueniens est quod Princeps dissimulet punitionem ad tempus, quam   vt procedat ad puniendum contra ordinem  iuris naturalis: id quod prudenter fecit Dauid non puniendo Ioab propter sua delicta,  vsque quo iam moriturus præcepit filio Salomoni, vt occideret Ioab: sed contra hoc est  argumentum: demus quod sit periculum in mora, nisi statim puniatur malefactor: quia traditurus est rempublicam, vel committet iterum idem crimen læsæ maiestatis. Respondetur, quòd iam tunc proceditur contra illum iure defensionis reipublicæ, aut læsæ   maiestatis Regiæ: & tunc licitum erit vnicuique illum occidere: non autem erit licitum occidere illo modo propter delicta  præterita, quia iste processus est via punitionis qui publicus debet esse.



  
 ARTICVLVS III.   ¶  Vtrùm iudex poßit aliquem condemnare, etiam si non sit aliquis accusator.
  

 AD Tertium sic proceditur.{
         Opusc. 19. ca. 5. fine.        
}   Videtur, quod iudex possit  aliquem iudicare, etiam si  non sit aliquis accusator. Humana  enim iustitia deriuatur à iustitia diuina. Sed Deus peccatores iudicat,  etiam si nullus sit accusator. Ergo  videtur, quòd homo possit in iudicio aliquem condemnare, etiam si  non adsit accusator.
  
 ¶ 2 Præterea. Accusator requiritur in iudicio ad hoc, quod deferat  crimen ad iudicem: sed quandoque   potest crimen ad iudicem deuenire  alio modo, quàm per accusationem,  sicut per denuntiationem, vel per  infamiam, vel etiam si ipse iudex videat. Ergo iudex potest aliquem condemnare absque accusatore.
  
 ¶ 3 Pręterea. Facta sanctorum in  Scripturis narrantur quasi quędam  exemplaria humanæ vitæ. Sed Daniel simul fuit accusator & iudex  contra iniquos senes, vt patet Daniel. 13. ergo non est contra iustitiam   si aliquis aliquem condemnet  tanquam   iudex, & ipsemet sit accusator.
  
 SED contra est, quod 1. ad Corinth. 5.  †{
         1. ad Cor. 5. to. 5. habetur 23. q. 4. ca. si quis potestatem.        
}  Ambr. exponens sententiam Apostoli de fornicatore, dicit:    quòd iudicis non est sine accusatore  damnare: quia Dominus Iudam,  cùm fuisset fur, quia non est accusatus, minimè abiecit.
  
 RESPONDEO dicendum,  quod iudex est interpres iustitiæ. Vnde  sicut †{
         Lib. 5. ca. 4. parum ante medium, tomo. 5.        
}  Philosophus dicit in 5. Ethic.   homines ad iudicem confugiunt,  sicut ad quandam iustitiam animatam. Iustitia autem, sicut supra †{
         Qu, 58. artic. 2.        
} dictum est, non est ad seipsum, sed ad  alterum. Et ideo oportet, quòd iudex inter aliquos duos diiudicet.  Quod quidem fit, cùm vnus est actor, & alius est reus. Et ideo in criminibus non potest aliquem iudicio condemnare iudex, nisi habeat  accusatorem, secundum illud Actorum 25. Non est consuetudo Romanis damnare aliquem hominem  priusquam is qui accusatur, præsentes habeat accusatores, locumq́ue defendendi accipiat ad abluenda crimina, quæ ei obijciuntur.
  
 AD primum ergo dicendum, quod   Deus in suo iudicio vtitur conscientia peccantis quasi accusatore, secundum illud Rom. 2. inter se inuicem  cogitationum accusantium, aut etiam defendentium. Vel etiam euidentia facti, quantum ad ipsum: secundum illud Genes. 4.  "Vox sanguinis fratris tui Abel clamat ad  me de terra."
  
 AD secundum dicendum, quòd  publica infamia habet locum accusatoris. Vnde super illud Genes. 4.   "Vox sanguinis fratris tui, &c." dicit  gloss. Euidentia perpetrati sceleris,  accusatore non eget. In denuntiatione vero, sicut supra †{
         Qu. 33. artic. 7.        
} dictum est,    non intenditur punitio peccantis,  sed emendatio. Et ideo nihil agitur  contra eum, cuius peccatum denuntiatur, sed pro eo: & ideo non est ibi  necessarius accusator. Pœna autem  infertur propter rebellionem ad Ecclesiam: quæ, quia est manifesta, tenet locum accusatoris. Ex eo autem,  quòd ipse iudex videt, non potest  procedere ad sententiam ferendam,  nisi secundum ordinem publici iudicij, quod tenet locum accusatoris.
  
 AD tertium dicendum, quod Deus  in suo iudicio procedit ex propria  notitia veritatis: non autem homo,  vt supra †{
         Arti. præcedenti.        
} dictum est. Et ideo homo non potest simul esse accusator, & testis, & iudex, sicut Deus.  Daniel autem accusator fuit simul  & iudex, quasi diuini iudicij executor, cuius instinctu mouebatur, †{
         Art. 1. ad primum.        
} vt  dictum est.

  
 SVMMA ARTICVLI.
  
 PRima conclusio. In criminibus non potest iudex aliquem condemnare si non  habeat accusatorem. Ratio est, quia officium  iudicis est iudicare inter duos, eo quòd iudex est quædam iustitia animata.
  
 Secunda conclusio, notetur in solutione  ad secundum. Publica infamia & rebellio  ad Ecclesiam, habet locum accusatoris.
  
 Tertia conclusio ibidem. In denuntiatione non est necessarius accusator.


  
 ARTICVLVS IIII.   ¶  Vtrùm iudex licitè poßit pœnam relaxare.
  

 AD Quartum sic procedi{
         3. q. 46. arti. 2. ad 3. Et di. 43. q. 2. art. 2. ad 5. et 4. dist. 46. q. 3. artic. 2.  q. 2. & q. 2. art. 1. q. 3. art. 1.        
}tur. Videtur, quòd iudex  licitè possit pœnam relaxare. Dicitur enim Iac. 2.  "Iudicium  sine misericordia ei, qui non facit    misericordiam." Sed nullus punitur  propter hoc, quod  non facit illud quod  licitè facere non potest. Ergo quilibet iudex potest licitè misericordiam facere, relaxando pœnam.
  
 ¶ 2 Præterea. Iudicium humanum   debet imitari iudicium diuinum.  Sed Deus pœnitentibus relaxat  pœnam: quia non vult mortem peccatoris, vt dicitur Ezechie. 18. Ergo  etiam homo iudex potest pœnitenti licitè laxare pœnam.
  
 ¶ 3 Præterea. Vnicuique licet facere quod alicui prodest & nulli nocet. Sed absoluere reum  à pœna prodest ei, & nulli nocet. Ergo iudex licitè potest reum à pœna absoluere.
  
 SED contra est, quod dicitur  Deut. 13. de eo qui persuadet seruire dijs alienis, "non parcat ei oculus  tuus, vt miserearis, & occultes eum,  sed statim interficies eum." Et de homicida dicitur Deuter. 19.  "Morietur, nec misereberis eius."
  
 RESPONDEO dicendum,  quod sicut ex †{
         Artic. 2. & 3.        
} dictis patet, duo sunt,  quantum ad propositum pertinet,  circa iudicem consideranda, quorum vnum est, quòd ipse habet iudicare inter accusatorem & reum:  aliud autem est, quòd ipse non fert  iudicij sententiam, quasi ex propria, sed quasi ex publica potestate.  Duplici ergo ratione impeditur iudex, ne reum à pœna absoluere possit. Primo quidem ex parte accusatoris, ad cuius ius quandoque pertinet, vt reus puniatur, puta propter aliquam iniuriam in ipsum commissam cuius relaxatio non est in  arbitrio alicuius iudicis: quia quilibet iudex tenetur ius suum reddere  vnicuique. Alio modo impeditur  ex parte reipublicæ, cuius potestate  fungitur, ad cuius bonum pertinet,  quòd malefactores puniantur. Sed  tamen quantum ad hoc, differt inter inferiores iudices & supremum  iudicem, scilicet principem, cui est  plenariè potestas publica commissa: iudex enim inferior non habet  potestatem absoluendi reum à pœna contra leges à superiore sibi impositas. Vnde super illud Ioann. 19.   "Non haberes aduersum me potestatem vllam," dicit August. †{
         Tractat. 116. parum à med. tomo. 9.        
}  Talem   Deus dederat Pilato potestatem, vt  esset sub Cæsaris potestate, ne ei omnino liberum esset accusatum absoluere: sed princeps qui habet plenariam potestatem in republica, si ille  qui passus est iniuriam, velit eam remittere, poterit reum licitè absoluere, si hoc publicæ vtilitati viderit  non esse nociuum.
  
 AD primum ergo dicendum, quod   misericordia iudicis habet locum  in his, quæ arbitrio iudicis relinquuntur, in quibus boni viri est, vt  sit diminutiuus pœnarum: sicut Philosophus dicit in 5. Ethicor.  †{
         Li. 5. cap. 10. circa fin. to. 5.        
} In his  autem quæ sunt determinata secundùm legem diuinam vel humanam,  non est suum misericordiam facere.
  
 AD secundum dicendum, quòd  Deus habet supremam potestatem  iudicandi, & ad ipsum pertinet quicquid contra aliquem peccatur. Et  ideo liberum ei est pœnam remittere, præcipuè cùm peccato ex hoc  pœna maximè debeatur, quod est  contra ipsum: non tamen remittit    pœnam, nisi secundùm quod decet  suam bonitatem, quæ est omnium  legum radix.
  
 AD tertium dicendum, quòd  iudex si inordinatè pœnam remitteret, nocumentum inferret & communitati, cui expedit, vt maleficia  puniantur, ad hoc, quòd peccata vitentur. Vnde Deut. 13. post pœnam  seductoris subditur: "Vt omnis Israel audiens timeat, & nequaquam  vltra faciat quippiam huius rei simile." Nocet etiam personæ cui est illata iniuria, quæ recompensationem  accipit per quandam restitutionem  honoris in pœna iniuriantis.

  

 SVMMA ARTICVLI.
  
 PRima conclusio. Nullus iudex potest  relaxare pœnam iuris, contra ius quod  habet accusator, vel actor vt sibi satisfiat.
  
 Secunda conclusio. Pœna iuris, quæ est  infligenda propter bonum reipublicæ: nullus iudex inferior potest relaxare.
  
 Tertia conclusio. Hanc pœnam potest  relaxare supremus Princeps, quando non sequitur ex tali remissione detrimentum reipublicæ.

  
 COMMENTARIVS.
  
 CIrca primam & secundam conclusionem nota primò, quòd sunt intelligendæ regulariter loquendo. Nam potest contingere vt reus sit adeo necessarius reipublicæ, vt locum habeat epicheia, & relaxetur  pœna iuris, satisfaciendo parti alia via: idque  insinuat D. Tho. quæst. 68. art. 3. ad tertium.  & Caietanus ibidem, & Soto in quæstio. .   art. vlt. lib. 5.
  
 Secundò nota, quòd nomine inferioris  iudicis, intelligimus etiam Duces & Marchiones & cæteros Hispaniæ, qui sunt iudices supremi Principis, & ideo non possunt  dispensare in pœna taxata per legem superioris: etiam si accusator condonet illam.
  
 Tertiò nota, quòd licet in Partita. 7. tit. 1.  l. 22. dicatur, quòd remittente accusatore non     puniat iudex reum corporali pœna taxata  per legem: tamen hæc lex vt iacet non est  in vsu, nam si crimen est atrox, iudices punire debent & puniunt secundùm pœnam  legis, etiam si actor condonet: si autem crimen non sit atrox, puniatur reus mitiore  pœna, etiam arbitraria: & hoc est in vsu &   valde iustum: & in huiusmodi pœnis habent locum preces proborum virorum, vt  iudex minuat pœnam quæ in eius arbitrio  ponitur: hoc enim conforme est legi quid  ergo. §. pœna. ff. de his qui notantur infamia. & cap. at si clerici. de iudicijs.
  
 Quartò nota, quòd supremus Princeps  non debet frequenter & facile relaxare pœnas, & multo minus debet facile concedere, vt pœna corporalis pretio redimatur:  hoc enim esset dare occasionem peccandi  prauis hominibus: & esset nota auaritiæ in  Principe, quod est maxime indecens. Denique iniquissimum esset, pretium recipere  pro delictis, quando possunt alia via impediri in futurum, vt v. g. quando nulla cura  est vt non sint concubinarij, & tamen summa diligentia est in exigendis pœnis pecuniarijs. Et de hoc vitio reprehendebantur  olim sacerdotes Oseæ cap. 4. Sacerdotes peccata populi mei comedent, & ad iniquitatem subleuabunt animas eorum. Vide de hac  re Caiet. in verbo, iudicis peccata.
  
 DVbitatur deinde, An iudex qui contradicente accusatore relaxat pœnam iuris, teneatur restituere fisco suam portionem,  & etiam ipsi accusatori? Pro parte negatiua  arguitur primò. Pœnam talionis nemo tenetur subire, nisi condemnatus per sententiam: sed quod iudex restituat suas portiones  fisco & accusatori videtur esse pœna talionis: ergo in conscientia  non tenetur ante condemnationem. Et confirmatur. Nam iudex in illo casu  non tenetur subire pœnam corporalem, quam tenebatur subire reus: ergo neque pecuniariam.
  
 Secundò. Reus ipse qui interrogatus iuridicè negat veritatem & deludit sententiam,  non tenetur restituere pœnam lege taxatam   fisco, vel accusatori, vt ostendetur. q. 69. ergo  neque ipse iudex tenebitur in illo casu. Probatur consequentia: quia vterque peccat contra iustitiam. ¶ Tertiò. Testis qui legitimè   interrogatus negat veritatem, quam si confiteretur esset in causa, vt reus solueret pecuniam fisco vel accusatori: non tenetur  ipse ad talem restitutionem, si reus non condemnetur, vt dicemus in quæst. 70. ergo neque iudex.
  
 Ad hoc dubium Syluester in verbo, iudex primo. §. 16. quæstio. 11. particula. 5. ait,  quod secundùm D. Thom. tenetur iudex  in tali casu restituere communitati vel accusatori, si illo contradicente relaxata est pœna. Tamen apud D. Thom. nunquam inueniuntur hæc verba. Soto vbi supra ait, quòd  tenetur iudex restituere accusatori si illo contradicente relaxata est pœna.
  
 Prima conclusio. Iudex tenetur restituere parti læsæ totum suum ius quod per relaxationem pœnæ amittit. Ratio est: quia  iudex tenetur ex iustitia commutatiua ratione officij, suum ius vnicuique tribuere, ergo tenetur ad restitutionem.
  
 Secunda conclusio. Si iudex post latam  sententiam non exequatur illam, tenetur restituere fisco & accusatori suas portiones taxatas per legem. Ratio est: quia fiscus & accusator, eo ipso quod fertur sententia contra reum,  acquirunt ius in actu ad tales portiones: ergo  iudex qui per iniquitatem impedit illam vtilitatem tenebitur restituere.
  
 Tertia conclusio. Iudex & omnes alij ministri iustitiæ, si ex eo quòd non rectè  faciunt   suum officium, sequitur aliquod nocumentum fisco vel accusatori: tenetur ad restitutionem. Ratio huius est: quia isti officiales tenentur ex iustitia commutatiua dicere ius omnibus petentibus illud: quod si non fecerint  tenebuntur ad restitutionem  omnium  damnorum   quæ  sequuntur, ex eo quod  non  faciunt  suum  officium.
  
 Quarta conclusio. Fiscalis Regius tenetur  accusare tales iudices & ministros. Ratio  est: quia etiam ipse tenetur ex iustitia commutatiua facere suum officium in ordine ad  bonum reipublicæ.
  
 Quinta conclusio. Quando iudex ex aliqua ignorantia inuincibili relaxat pœnam,  quam reuera non debebat relaxare: non tenebitur postea ad restitutionem, etiam si cognoscat se errasse. Ratio est, quia ille non tenetur ratione rei acceptæ, neque ratione iniustæ acceptionis: quia excusatur ignorantia à   peccato, ergo nullo modo tenetur.
  
   AD argumenta in contrarium respondetur. Ad primum respondetur, quòd  propriè loquendo, non dicitur pœna talionis quando quis ex iustitia commutatiua tenetur aliquid reddere, etiam si habeat quandam similitudinem cum pœna talionis.
  
 Ad confirmationem respondetur, nego  consequentiam: quia pœna corporalis non  est incommodum alterius, sicut pœna pecuniaria. Item pœna corporalis est purè pœna: at vero solutio pecuniæ pertinet ad iustitiam commutatiuam quam violauit iudex:  vnde tenebitur in foro conscientiæ ante condemnationem restituere. Et denique, pœna  corporalis est purè passio ab alio infligenda: pœna autem pecuniaria in casu posito  debet esse actio iustitiæ  commutatiuæ, ergo.
  
 Ad secundum & tertium argumentum  respondetur, quòd neque reus neque testis  tenetur per se loquendo ex iustitia commutatiua, dicere veritatem in iudicio: sed tantum ex iustitia legali, & ideo violatio iustitiæ legalis non obligabit ad restitutionem.
  
  
  
  
  
   QVÆSTIO LXVIII.   De accusatione, quando & quomodo fieri debeat.
  
 POSTEA considerandum est  de his quæ pertinent ad iniustam   accusationem. Et circa hoc quęruntur quatuor.
  
 DE ista materia disputant Doctores in  4. dist. 19. & Durand. quæst. 3. & 4.
  
 ARTICVLVS PRIMVS.   ¶  Vtrùm homo teneatur ad accusandum.
  

 AD Primum sic proceditur. Videtur, quòd homo  non teneatur ad accusandum. Nullus enim excusatur ab impletione diuini præcepti propter  peccatum, quia iam ex suo peccato    commodum reportaret: sed aliqui  propter peccatum redduntur inhabiles ad accusandum, sicut excommunicati, infames, & illi qui sunt  de maioribus criminibus accusati,  priusquam innoxij demonstrentur:  ergo homo non tenetur ex præcepto diuino ad accusandum.
  
 ¶ 2 Præterea. Omne debitum ex  charitate dependet, quæ est finis  præcepti. Vnde dicitur Roman. 13.   "Nemini quicquam debeatis, nisi vt  inuicem diligatis:" sed illud quod est  charitatis, homo debet omnibus  maioribus & minoribus, subditis  & prælatis. Cùm ergo subditi non  debeant prælatos accusare, nec minores suos maiores, vt per plura capitula probatur, †{
         2. q. 7. per multa cap.        
} 2. quæst. 7. videtur quod nullus ex debito teneatur  accusare.
  
 ¶ 3 Præterea. Nullus tenetur contra fidelitatem agere, quam debet  amico: quia non debet alteri facere  quod sibi non vult fieri. Sed accusare aliquem quandoque est contra  fidelitatem, quam quis debet amico: dicitur enim Prouer. 11.  "Qui ambulat fraudulenter, reuelat arcana:  qui autem fidelis est, celat amici  commissum:" ergo homo non tenetur ad accusandum.
  
 SED contra est, quod dicitur Leuit. 5. Si peccauerit anima, & audiuerit vocem iurantis, testisque fuerit quòd aut ipse vidit, aut conscius  est, nisi indicauerit, portabit iniquitatem suam.
  
 RESPONDEO dicendum,  quòd sicut supra †{
         q. 23. art. 6. & 7. & q. præced. ar. 3. ad 2.        
} dictum est, hæc  est differentia inter denuntiationem & accusationem: quod in denuntiatione attenditur emendatio  fratris, in accusatione autem attenditur punitio criminis. Pœnæ  autem   præsentis vitæ non per se expetuntur, quia non est hic vltimum retributionis tempus, sed inquantum  sunt medicinales conferentes, vel  ad emendationem personę peccantis, vel ad bonum reipublicæ, cuius  quies procuratur per punitionem  peccantium. Quorum primum intenditur in denuntiatione, vt †{
         q. 33. artic. 7.        
} dictum est: secundum autem propriè   pertinet ad accusationem: & ideo  si crimen fuerit tale, quòd vergat in  detrimentum reipublicæ, tenetur  homo ad accusationem, dummodo sufficienter possit probare, quod  pertinet ad officium accusatoris,  putà cùm peccatum alicuius vergit in multitudinis corrupetelam corporalem, seu spiritualem: si autem  non fuerit tale peccatum quod in  multitudinem redundet, vel etiam  si sufficientem probationem adhibere non possit, non tenetur ad intentandum accusationem: quia ad  hoc nullus tenetur, quod non potest debito modo perficere.
  
 AD primum ergo dicendum, quod   nihil prohibet, per peccatum reddi  aliquem impotentem ad ea, quę homines facere tenentur: sicut ad merendum vitam æternam, & ad assumendum ecclesiastica sacramenta:  nec tamen ex hoc homo reportat  commodum: quinimo deficere ab  eis, quæ tenetur facere, est grauissima pœna: quia virtuosi actus sunt  quædam hominis perfectiones.
  
  AD secundum dicendum, quòd  subditi prælatos suos accusare prohibentur, qui non affectione charitatis, sed sua prauitate vitam eorum   diffamare & reprehendere quærunt.  Vel etiam si subditi accusare volentes fuerint criminosi, vt habetur †{
           2. q. 7. ca.  Clericus & in sequentibus tribus cap.        
}   2. quæst. 7. alioquin si fuerint aliàs  idonei ad accusandum, licet subditis ex charitate suos prælatos accusare.
  
 AD tertium dicendum, quòd reuelare secreta in malum personæ,  est contra fidelitatem: non autem si  reuelentur propter bonum commune, quod semper præferendum est  bono priuato. Et ideo contra bonum   commune, nullum secretum licet  recipere. Nec tamen omnino est secretum quod per sufficientes testes  potest probari.

  

 SVMMA ARTICVLI.
  
 PRima conclusio. Si crimen vergat in detrimentum reipublicæ, & homo possit  illud sufficienter probare: tenetur ad accusandum. ¶ Secunda conclusio. Si autem non   vergat crimen in detrimentum reipublicæ,  vel homo non possit illud sufficienter probare: non tenetur accusare.

  
 COMMENTARIVS.
  
 CIrca istam materiam notandum est,  triplicem esse viam ad abluenda crimina in iudicio, scilicet, viam inquisitionis,  accusationis, & denuntiationis iudiciariæ,  quæ deseruit ad inquisitionem & distinguitur à denuntiatione Euangelica: quia per  istam intenditur bonum fratris denuntiati:  per illam autem intenditur bonum reipublicæ aut alterius innocentis. Cum ergo D. Tho.  in hoc articulo loquitur de denuntiatione,  intelligit de Euangelica. Cæterum denuntiationem iudiciariam visus est comprehendere sub accusatione, tanquam imperfectum     sub perfecto. Nihil enim aliud est denuntiatio, nisi quædam imperfecta accusatio.
  
 DVbium primum est in hoc articulo,  An prima conclusio D. Thom. sit vera, etiam quando homo sperat se posse corrigere delinquentem per correptionem fraternam: & an etiam tunc teneatur in conscientia accusare vel potius præmittere correptionem fraternam? ¶ Arguitur primò  &   probatur, quòd non sit præmittenda correptio fraterna. Pro tunc in foro exteriori non  requiritur correptio fraterna, ergo neque in  foro conscientiæ. Probatur consequentia.  Quia leges concedunt ius in foro conscientiæ sicut in foro exteriori. Antecedens patet  in titulo de accusationibus per multa capita.
  
 Secundò. Quando quis accusat petendo  satisfactionem propriæ iniuriæ, non tenetur  prius corripere fratrem, ergo neque quando accusat propter bonum commune. Patet consequentia. Quia bonum commune  præferendum est bono particulari.
  
 Tertiò. Nullus est ordo per se, inter correptionem fraternam & accusationem: ergo non requiritur, vt præmittatur correptio  fraterna ante accusationem. Antecedens probatur. Quia finis est diuersus, item principium est diuersum: nam alterius est misericordia, alterius vero iustitia legalis: materia  etiam diuersa est: Nam materia accusationis est peccatum probabile in iudicio. Materia verò correptionis est peccatum quomodolibet notum corripienti.
  
 Quartò. In republica sunt leges iustę quę   accusatoribus certam portionem decernunt,  ergo licitum est homini statim accusare, ne  amittat suum lucrum. Et confirmatur. Nam  fiscales punirentur, nisi crimina sibi nota statim accusarent, ergo non necessaria est correptio fraterna. Similiter etiam iudices procedentes via inquisitionis non præmittunt correptionem fraternam: ergo non est necessaria. ¶ De ista quæstione D. Thom. in. 4. dist.  19. quæst. 2. art. 3. refert duas sententias contradictoriè oppositas: & ipse videtur sequi  partem negatiuam, quam secundo loco refert. Tamen Syluester in verb. accusatio. §.  3. putat D. Thom. sequi partem affirmatiuam, sed fallitur. Nam D. Tho. in quodlibeto. 1. art. 16. & quodlibeto. 11. art. 13. sequitur    partem negatiuam, & in isto articulo videtur etiam hanc sententiam tenere, dum ponens præceptum de accusatione, nullam mentionem facit de præmissione correctionis  fraternæ. Durandus in 4. Sentent. vbi supra,  quæst. 4. sequitur partem negatiuam. Caietanus hic & supra in quæst. 33. artic. 7. dicit  duo. Alterum est, quòd quando quis tenetur ad accusandum, non habet locum secreta admonitio. Alterum est, quòd quando  accusatio non est in præcepto, licet sit licitum accusare: tunc tenetur homo præmittere correctionem fraternam. Soto in relectione de ratione tegendi, membro. 2. quæst. 5.   ait, quòd quoties quis habet ius ad accusandum, non tenetur præmittere correctionem   fraternam. Sed tamen hoc videtur petere  principium: quia nostra quæstio est, An habeat ius ad accusandum si non præmittat correctionem fraternam.
  
 PRO decisione huius quæstionis, sit prima conclusio. Non est necessarium per  se loquendo præmittere correctionem fraternam ante accusationem. Hanc conclusionem probant argumenta facta pro parte negatiua. Et sic intelligatur S. Tho. in 4. Sententiarum, supra.
  
 Secunda conclusio. Si per correctionem  fraternam corrigitur frater, vel speratur prudenter corrigendus, tunc non tenetur aliquis  eum accusare: nisi crimen sit perniciosum  bono communi. Probatur prima pars. Quia  accusatio ordinatur per se ad conseruationem   boni communis, sed bono publico sufficienter prouidetur in illo casu per correctionem  fraternam: ergo tunc non est procedendum  ad accusationem. Probatur consequentia.  Quia aliàs punitio per se intenderetur. Et  confirmatur. Quia cùm quis potest cum minimo detrimento proximi prouidere bono  communi, tenetur non facere maius nocumentum, ergo si potest cum nullo proximi  detrimento sucurrere bono communi: tenetur non accusare. Et confirmatur secundò.  Ita se habet homo criminosus in republica,  sicut membrum infirmum in corpore: sed  chirurgus, qui curat salutem corporis, tenetur cum minimo detrimento membri, prouidere saluti totius: ergo ille qui curat prouidere bono communi: tenetur cum minimo    detrimento partis, scilicet, criminosi hominis, illi bono communi prouidere. Hinc sequitur, quod si oppositum aliquis faciat, scilicet accusando illum, quem poterat per correctionem fraternam corrigere, ita vt bonum commune nihil pateretur: tenetur ad restitutionem totius  damni, quod patitur accusatus. Probatur,  quia ille peccat non solum contra charitatem, sed etiam contra iustitiam, inferendo  damnum proximo sine causa.
  
 Secundò probatur eadem pars. Præceptum de correctione fraterna est affirmatiuum, quod obligat pro tempore quo proximus est corrigibilis absque detrimento corrigentis & boni publici, ergo in casu nostræ   conclusionis magis obligat. Secunda pars  conclusionis manifesta est. Nam cum bonum  commune periclitatur, tunc publicè delicta  punienda sunt, etiam si criminosus coram  Deo sit iam iustificatus.
  
 Tertia conclusio. Quando homo per  accusationem intendit recompensam propriæ iniuriæ, aut restitutionem rei familiaris, si non potest aliter recuperare: licitum  est illi, prætermissa correctione fraterna, accusare, etiam si sciat, quòd per suam correctionem corrigatur frater. Ratio est. Quia  ille homo habet ius ad suum honorem &   ad suum commodum recuperandum ordine iuridico: sed tunc non potest aliter recuperare, ergo licitum est illi suum honorem  recuperare per accusationem. Sed hoc notandum est, habendam esse rationem damni quod ego patior, & detrimenti quod patietur accusatus:  & tunc si damnum accusati  notabiliter excedit meum detrimentum, erit  contra charitatem illum accusare.
  
 Quarta conclusio. Quoties quis licitè   potest accusare, si probabiliter sperat, quòd  per suam correctionem corrigetur proximus, non excusatur à præcepto correctionis fraternæ, siue ante accusationem siue post  accusationem prout sibi videbitur opportunè expedire. Probatur. Quia si homo non  esset accusaturus fratrem suum, tenebatur  corrigere illum in tali casu: sed accusatio non   excusat illum à præcepto correctionis: ergo  adhuc tenetur corripere.
  
 AD argumenta in contrarium respondetur.  Ad primum, quod iudex in foro exteriori,    non curat de his quæ per accidens se habent ad  accusationem. Sed inde non sequitur, quòd  ille qui accusat non teneatur in aliquo casu  prius corrigere. ¶ Ad secundum negatur consequentia propter rationem tertiæ  conclusionis.  ¶ Ad tertium respondetur quòd probat primam conclusionem. ¶ Ad quartum respondetur, quòd illa portio pecuniæ quæ decernitur accusatoribus, eatenus decernitur, quatenus illi præsumuntur intendere bonum  commune, & ideo si illi non prouideant bono communi, quia reuera nihil periclitatur  bonum commune: non est illis licitum accusare, quin potius peccant contra iustitiam.  Et proportionabiliter dicimus de fiscalibus  quod semper debent bono publico prouidere.  Cui si alia via prouideri potest, nisi per accusationem: non tamen ideo semper excusantur à præcepto correctionis fraternæ. Id ipsum dicimus de iudicibus qui possunt per  viam inquisitionis procedere aduersum aliquem, de quo est publica infamia, aut clamorosa insinuatio, quia tunc semper præsumitur, quòd bonum commune patitur: dum  crimina non puniuntur. Cæterum si in aliquo casu ipsemet iudex certus sit, quòd per  suam correctionem malefactor corrigetur,  ita vt bonum publicum nihil patiatur, tenetur illum corrigere & remittere viam inquisitionis inquantum satisfuerit ad exemplum  publicum. Ratio istius est, quia iudex tenetur præcepto correctionis fraternæ sicut &   alij Christiani: ergo vbi officio iudicis non  deest, tenetur corripere proximum. Sed heu  quam pauci iudices induunt charitatis viscera erga reos.
  
 DVbitatur secundò, An accusatio sit in  præcepto. ¶ Pro parte negatiua arguitur primò. Omne peccatum est contra bonum commune aliquo modo, maxime si  sit notorium, sed si homines tenerentur ex  præcepto accusare, omnia crimina quę sunt  contra bonum commune, sequeretur magna  perturbatio in republica: dum ciues frequentissime inuicem accusarent.
  
 Secundo. Per denuntiationem iudiciariam   sufficienter prouidetur bono communi, ergo non necesse est accusare.
  
 Tertio. Qui accusat, exponit se magno  periculo si defecerit in probatione: punietur    enim pœna talionis, si testes noluerint testificari, ergo non est in præcepto accusatio.
  
 Quartò. Consilium Euangelicum est  de remittendis iniurijs proprijs, ergo saltem  in propria causa non est præceptum accusandi. Caietanus in isto articulo refert sententiam asserentem accusationem neque esse in præcepto neque licitam. Quam sententiam summa Angelica in verbo accusatio,   tribuit glossæ in. l. furti. ff. de his qui notantur  infamia. Ipse autem Angelus inquit, esse licitam accusationem: negat tamen esse in præcepto. Caiet. in. 2. 2. quæst. 33. art. 7. ait, nunquam esse in præcepto accusationem, nisi  propter bonum commune fiat. Quam sententiam videtur tenere Soto lib. 5. de iustitia, quæst. 5. art. 1. ait enim quòd in causa propria nemo tenetur ad accusandum, nisi iniuria redundet in aliorum damnum. In causa  vero publica tenetur homo ad accusandum,  quando crimen immediate lædit bonum  publicum. Vt est hæresis, conspiratio contra Regem.
  
 PRO decisione sit prima conclusio. Accusare aliquem in iudicio licitum est, &   oppositum est error in fide. Et probatur.  Quia in veteri testamento v. g. Leuitici. 5.   & aliàs sæpe, approbantur accusationes in  iudicio. Item in Concilijs antiquissimis &   nouissimis acceptatæ sunt accusationes etiam   in scriptis contra aliquos peruersos. Deinde  Summi Pontifices plurima decreta ediderunt de forma accusandi: vt patet in titulis  de accusationibus. Imperatores etiam Christianissimi multas leges condiderunt de accusationibus faciendis, vt patet in iure Ciuili. Et denique conclusio est communis sententia Theologorum in. 4. dist. 19. & Iurisperitorum in titulis de accusationibus. Sed  & ratione naturali probatur conclusio. NAm   quilibet homo tenetur omnem suam industriam impendere, cum opus fuerit pro bono publico: sed accusare est medium quoddam proportionatum ad defensionem reipublicæ, ergo tenetur homo aliquando diligentiam adhibere ad accusandum.
  
 Secunda conclusio. Accusatio aliquando  est licita & non in præcepto. Hanc tenet Caietanus vbi supra. Et verificatur imprimis  quando aliquis in causa propria potest accusare, vt sibi fiat satisfactio, & potest etiam  remittere omnino iniuriam sibi factam. Secundò verificatur respectu boni publici:   quando v. g. ex criminis vltione, sequitur  aliquod commodum reipublicæ, & nihilominus si crimen maneat inultum non sequitur incommodum reipublicæ. Tunc si aliquis non accuset, non peccat contra pręceptum. Ratio huius est: quia nemo particularis tenetur ad omnem promotionem boni  publici licet teneatur quilibet ad defensionem boni publici.
  
 Tertia conclusio. Fiscalis quotiescunque  potest licitè accusare, tenetur ex præcepto  accusare: Ratio est, Quia ex officio & pacto  & iuramento est obligatus ad accusandum  quoties expedierit ad promotionem boni  publici.
  
 Quarta conclusio. Non solum tenetur  ciuis particularis accusare crimina quę immediatè lædunt bonum publicum: sed etiam   illa quæ fiunt contra priuatas personas, quæ   redundant in malum publicum, & per punitionem prouidetur bono publico. Hæc conclusio probatur ratione Diui Thomæ in articulo, & verificatur in casu quo in republica essent frequentia crimina perturbantia pacem illius & destruentia iustitiam innocentum. Vt v. g. si in hac vniuersitate Salmantina suffragia pecunijs frequenter emerentur:  tenetur qui poterit probare, accusare tale crimen contra aliquem particularem propter  bonum publicum, quod notabiliter detrimentum patitur tali negotiatione.
  
 Quinta conclusio. Si accusatio necessaria sit ad defensionem alicuius innocentis,  tenetur homo accusare, protestando tamen  si fuerit clericus, quòd non intendit punitionem malefactoris, sed defensionem innocentis. Ista conclusio probatur. Quia iure  naturæ tenemur defendere innocentem, iuxta illud Prouerb. cap. 24.  "Erue eos, qui ducuntur ad mortem." Et Ecclesiastici. 17.  "Vnicuique mandauit Deus de proximo suo." Vltimò probatur. Quia bonum innocentis præstat bono nocentis & iniqui, ergo in illo casu debemus eligere accusationem cum detrimento criminosi, vt defendamus bonum  innocentis.
  
 Sexta conclusio. Multis titulis potest contingere vt aliquis teneatur accusare in propria causa. Primus titulus est propter bonum   reipublicæ, quòd patitur aliquando detrimentum ex eo quòd aliquis particularis patiatur iniuriam. Alter titulus est: vt homo  non sit prodigus & sine causa permittat perire censum suum aut honorem, quibus vti  potest ad exercendas virtutes. Sed nota quòd  iste titulus non obligat ad peccatum mortale per se, quia homo est dominus suæ famæ  & census, vt supra diximus in tractatu  de dominio. Tertius titulus est ex charitate  propria sui ipsius. Vt v. g. si homo timet de  seipso quòd sine honore aut sine diuitijs facile incidet in peccata mortalia: tenebitur  accusare vt ista bona recuperet. Et idem dicendum in casu quo homo habeat familiam,  quam tenetur alere: & quomodolibet habeat suum censum aut honorem obligatum  alijs, tenebitur accusare.
  
 AD argumenta in contrarium respondetur. Ad primum respondetur, quòd  sicut respublica permittit aliqua peccata publica, vt vitentur maiora: ita etiam non tenebitur homo accusare omnia peccata, vt vitentur maiora mala, scilicet, perturbatio reipublicæ  & tranquillitatis eius. Id quod adnotauit Soto vbi supra.
  
 Ad secundum argumentum concedimus   non esse necessarium accusare, quando sufficit denuntiare iudici vel fiscali ipsum crimen. Pro cuius explicatione nota, quòd accusatio & denuntiatio iuridica, per quam  intenditur punitio criminis, non differunt  substantialiter. Sed differentia est accidentalis, quæ præcipit vt accusatio fiat in scriptis, & accusator obligetur ad probationem  sub pœna talionis. Nihilominus dicimus,  quòd si aliquando necessarium fuerit ad bonum reipublicæ vt fiat accusatio cum istis  conditionibus tenetur accusare homo ex præcepto. Et ad tertium argumentum respondetur, quòd homo debet esse certus moraliter, quòd poterit probare testibus crimen  quod accusat: vt obligemus illum sub præcepto ad accusandum. ¶ Ad quartum respondetur, quòd consilium euangelicum intelligendum est quando non interuenerit aliqua  circunstantia propter quam teneatur homo  ad accusandum. Denique notandum est,    esse aliam viam in iure, quæ dicitur exceptio, quæ reducitur ad accusationem. Qua  vtuntur oppositores alicuius præbendæ vel  cathedræ contra se inuicem obijcientes sibi  aliquod peccatum propter quod sunt inhabiles ad obtinendam præbendam. In qua  exceptione non obligantur partes ad probationem. De ista via habetur in cap. super his.  de accusationibus. Ex dictis in ista quæstione sequuntur aliquot corollaria valde notanda. Primum est, quòd qui non accusat cùm  tenetur accusare tantum ex iustitia legali, non   obligatur ad restitutionem aliquam, quia restitutio pertinet ad iustitiam commutatiuam.  ¶ Secundum corollarium est, quòd fiscalis  vel quilibet alius qui ex officio vel pacto tenetur accusare & denuntiare, vt sunt custodes montium & tributorum iustorum, tenentur ad restitutionem nisi accusauerint vel denuntiauerint quoties fuerit licitum accusare vel denuntiare. Ratio est, quia peccant  contra iustitiam commutatiuam per quam  obligantur ad facienda hæc officia fideliter.  ¶ Tertium corollarium. Quoties prælati  præcipiunt etiam sub excommunicationis  pœna, vt qui cognouerit tale vel tale crimen,  denuntiet vel accuset, tenebuntur accusare  vel denuntiare omnes illi, qui ante præceptum poterant licitè accusare, vel denuntiare. Ratio est, quia præceptum superioris potest obligare ad actiones etiam  indifferentes  antequam poneretur præceptum, & hoc sub peccato mortali, ergo multo magis poterit obligare ad actiones licitas ex se antequam  præceptum   poneretur. ¶  Quartum  corollarium. Si ante præceptum superioris erat illicitum accusare aliquod crimen vel denuntiare, superueniente  præcepto superioris, non est licitum accusare vel denuntiare tale crimen. Ratio est,  quia præceptum humanum non debet esse contrarium præcepto naturali & diuino:   sed præcepto naturali ego tenebar seruare secretum in aliquo crimine, ergo etiam superueniente præcepto superioris, illicitum erit  reuelare tale secretum. ¶ Quintum corollarium est. Crimen hæresis semper est tutum & necessarium reuelare Inquisitoribus sancti Officij vel Episcopo. Ratio huius est: quia fides est fundamentum vnitatis ecclesiasticæ, vnde crimen hæresis    valde nocet communitati: neque poterit aliquis facile de se præsumere, quòd corriget  hæreticum, qui decessit à totius Ecclesiæ autoritate. Item quia experientia compertum  est, quantum damni sequutum fuerit sæpe  in Ecclesia ex eo quòd aliquis non denuntiauerit de hæretico: eo quòd inquit Paulus  1. ad Timoth. 2.  "sermo eorum vt cancer serpit." Sed notandum est, quòd non negamus  quin teneatur aliquis corripere fraternaliter hæreticum si sperat se posse corrigere: sed  tamen dicemus, quod simul debet etiam denuntiare de illo propter periculi magnitudinem.  De qua re supra quæst. 33. plura diximus.



  
 ARTICVLVS II.   ¶  Vtrùm sit necessarium accusationem in scriptis fieri.
  
 AD Secundum sic procedi{
         4. dist. 19. q. 2. ar. 3. q. 1. ad 4. Et di. 35. ar. 3. ad 6. & quolib. 11. ar. 13. corp.        
}tur. Videtur, quòd non sit  necessarium  accusationem in  scriptis fieri. Scriptura enim adinuenta est ad subueniendum humanę memoriæ circa præterita. Sed accusatio in præsenti agitur: ergo accusatio scriptura non indiget.
  
 ¶ 2 Pręterea. †{
         2. q. 8. ca. per scripta        
}  2. quæst. 8. dicitur:  "Nullus absens accusare potest, nec  ab aliquo accusari." Sed scriptura ad  hoc videtur esse vtilis, vt absentibus aliquid significetur, vt patet  per †{
         Lib. 10. c. 1. aliquantulum. à princi. tomo. 3.        
}  August. 10. de Trinit. Ergo in  accusatione non est necessaria scriptura, præsertim cùm canon dicat,  quòd per scripta nullius accusatio  suscipiatur.
  
 ¶ 3 Præterea. Sicut crimen alicuius manifestatur per accusationem,  ita per denuntiationem. Sed in denuntiatione non est scriptura necessaria. Ergo videtur quòd neque  etiam in accusatione.
  
 SED  contra est, quod dicitur †{
         2. q. 8. ca. accusatorum        
}  2.    quæst. 8. Accusatorum personæ sine scripto nunquam recipiantur.
  
 RESPONDEO dicendum,  quòd sicut suprà  †{
         Arti. præceden. & q. præce. artic. 3.        
} dictum est, quando in criminibus per modum accusationis agitur, accusator constituitur pars, ita quòd iudex inter accusatorem, & eum qui accusatur, medius constituitur ad examen iustitiæ, in quo oportet, quantum possibile est, secundum certitudinem  procedere. Quia verò ea, quæ verbo tenus dicuntur, facilè labuntur  à memoria, non posset iudici esse  certum quid & qualiter dictum sit,  cùm debet proferre sententiam, nisi esset in scriptis redactum. Et ideo  rationabiliter institutum est, vt accusatio, sicut & alia quæ in iudicio  aguntur, redigatur in scriptis.
  
 AD primum ergo dicendum, quod   difficile est singula verba (propter  eorum multitudinem &  varietatem)  retinere: cuius signum est, quòd  multi eadem verba audientes si interrogarentur, non referrent ea similiter, post modicum tempus: Et  cùm modica verborum differentia  sensum variet, ideo etiam si post  modicum tempus debeat iudicis  sentia promulgari, expedit ad certitudinem iudicij, vt accusatio redigatur in scriptis.
  
 AD secundum dicendum, quòd  scriptura non solùm necessaria est  propter absentiam personæ quæ significat, vel cui est aliquid significandum, sed etiam propter dilationem temporis, vt †{
         Ad primum argumen.        
} dictum est: &   ideo cùm dicit canon: Per scripta  nullius accusatio suscipiatur: intelligendum est ab absente qui per scripta accusationem mittat: non tamen excluditur, quin cum præsens  fuerit, necessaria sit scriptura.
  
 AD tertium dicendum, quòd denuntiator non obligat se ad probandum. Vnde nec punitur, si probare  nequiuerit. Et propter hoc in denuntiatione non est necessaria scriptura, sed sufficit si aliquis verbo  denuntiet Ecclesiæ, quæ ex officio  suo procedet ad fratris emendationem.

  
 ARTICVLVS III.   ¶  Vtrùm accusatio reddatur iniusta propter calumniam, præuaricationem, &  tergiuersationem.
  
 AD Tertium sic proceditur. Videtur, quòd accusatio non reddatur iniusta propter calumniam, præuaricationem, & tergiuersationem: quia  sicut dicitur †{
         2. q. 3. cap. Si quem pœnituerit.        
}  2. quæst. 3. calumniari est falsa crimina intendere. Sed  quandoque aliquis alteri falsum crimen obijcit ex ignorantia facti, quæ   excusat. Ergo videtur, quod non semper reddatur iniusta accusatio, si sit  calumniosa.
  
 ¶ 2 Præterea. †{
         2. q. 3. ca. si quem pœnituerit.        
} Ibidem dicitur, quod   præuaricari est vera crimina abscondere. Sed hoc non videtur esse illicitum: quia homo non tenetur ad  omnia crimina detegenda, vt †{
         Ari. 1. & q. 33. arti. septimo.        
} suprà dictum est. Ergo videtur quòd  accusatio non reddatur iniusta ex  præuaricatione.
  
 ¶ 3 Præterea. Sicut †{
         2. q. 3. cap. si quem pœnituerit.        
} ibidem dicitur: tergiuersari est in vniuerso ab  accusatione desistere. Sed hoc absque iniustitia fieri potest. Dicitur  enim †{
         Loco nunc dicto.        
} ibidem: Si quem pœnituerit, criminaliter accusationem, &   inscriptionem fecisse de eo quod  probare non potuerit, si cum ei accusato innocente conuenerit, inuicem se absoluant. Ergo accusatio  non redditur iniusta per tergiuersationem.
  
 SED contra est, quod †{
         2. q. 3. cap. si quem pœnituerit.        
} ibidem  dicitur: Accusatorum temeritas tribus modis detegitur. Aut enim calumniantur, aut præuaricantur, aut  tergiuersantur.
  
 RESPONDEO dicendum,  quòd sicut †{
         Art. 1. huius quæst.        
} dictum est, accusatio  ordinatur ad bonum commune,  quod intenditur per cognitionem  criminis. Nullus autem debet nocere alicui iniustè, vt bonum commune promoueat. Et ideo in accusatione, duplici ratione contingit  esse peccatum, vno modo ex eo,  quod aliquis iniustè agit contra eum,  qui accusatur, crimina falsa ei imponendo, quod est calumniari: alio modo ex parte reipublicæ, cuius  bonum principaliter intenditur in  accusatione, dum aliquis impedit  malitiosè  punitionem peccati. Quod  iterum dupliciter contingit, vno  modo fraudem in accusatione adhibendo. Et hoc pertinet ad præuaricationem: nam præuaricator dicitur quasi varicator, quia aduersam partem adiuuat, prodita causa  sua. Alio modo totaliter ab accusatione desistendo: quod est tergiuersari. In hoc enim quòd desistit  ab hoc, quod cœperat, quasi tergumvertere videtur.
  
   AD primum ergo dicendum, quod   homo non debet ad accusationem  procedere, nisi de re omnino sibi  certa, in qua ignorantia facti locum  non habeat. Nec tamen qui falsum  crimen alicui imponit, calumniatur: sed solum qui ex malitia in falsam accusationem prorumpit. Contingit enim quandoque ex animi  leuitate ad accusationem procedere: quia scilicet aliquis nimis faciliter credit quod audiuit: & hoc temeritatis est. Aliquando autem ex  iusto errore mouetur aliquis ad accusandum, quæ omnia secundum  prudentiam iudicis debent discerni, vt non prorumpat, eum calumniatum fuisse, qui vel ex leuitate animi, vel ex iusto errore in falsam  accusationem prorupit.
  
 AD secundum dicendum, quòd  non quicunque abscondit vera crimina, præuaricatur: sed solum qui  fraudulenter abscondit ea, de quibus accusationem proponit colludens cum reo, proprias probationes dissimulando, & falsas excusationes admittendo.
  
 AD tertium dicendum, quòd tergiuersari est ab accusatione desistere omnino, animum accusandi deponendo, non qualitercunque, sed  inordinatè. Contingit autem aliquem ab accusatione desistere ordinatè  absque vitio, dupliciter. Vno  modo in ipso accusationis processu, si cognouerit esse falsum id, de  quo accusauit: & si pari consensu se  absoluunt accusator & reus. Alio  modo, si princeps, ad quem pertinet cura boni communis (quod per    accusationem intenditur) accusationem aboleuerit.

  
 ARTICVLVS IIII.   ¶  Vtrùm accusator qui in probatione defecerit, teneatur ad pœnam talionis.
  
 AD Quartum sic procedi{
         4. dist. 41. art. 5. q. 2. ad primum. Et quolib. 11. ar. 13. corp.        
}tur. Videtur, quòd accusator, qui in probatione defecerit, non teneatur ad pœnam talionis. Contingit enim quandoque  aliquem ex iusto errore ad accusationem procedere: in quo casu iudex accusatorem absoluit, vt dicitur †{
         2. q. 3. ca. si quem pœnituerit.        
}  2. quæst. 3. Non ergo accusator, qui in probatione defecerit, tenetur ad pœnam talionis.
  
 ¶ 2 Præterea. Si pœna talionis  ei, qui iniustè accusat: sit iniungenda, hoc erit propter iniuriam in aliquem commissam. Sed non propter  iniuriam commissam in personam  accusati: quia sic princeps non posset hanc pœnam remittere. Nec etiam propter iniuriam illatam in rem   publicam, quia sic accusatus non  posset eum absoluere. Ergo pœna  talionis non debetur ei, qui in accusatione defecerit.
  
 ¶ 3 Præterea. Eidem peccato non   debetur duplex pœna, secundum  illud Naum. 1.  "Non iudicabit Deus  bis in idipsum". Sed ille qui in probatione deficit, incurrit pœnam infamiæ, quam etiam Papa non videtur posse remittere, secundum illud †{
         Habetur 2. q. 3. ca. Euphemium.        
} Gelasij papæ: Quanquam animas per pœnitentiam saluare possimus, infamiam tamen abolere non    possumus: non ergo tenetur ad pœnam talionis.
  
 SED contra est, quod †{
         Habetur 2. q. 3. ca. qui non probauerit.        
} Adrianus papa dicit: Qui non probauerit quod obiecit, pœnam quam intulit, ipse patiatur.
  
 RESPONDEO dicendum,  quòd sicut suprà  †{
         Artic. 1. & 2.        
} dictum est, accusator in causa accusationis constituitur pars, intendens ad pœnam  accusati. Ad iudicem autem pertinet, vt inter eos iustitiæ  æqualitatem constituat. Iustitiæ autem æqualitas hoc requirit, vt nocumentum quod quis alteri intentat, ipse  patiatur, secundum illud Exod. 21.   "Oculum pro oculo, dentem pro  dente." Et ideo iustum est, vt ille qui  per accusationem aliquem in periculum grauis pœnæ inducit, ipse  etiam similem pœnam patiatur.
  
 AD primum ergo dicendum, quod   sicut †{
         Lib. 5. ca. 9. to. 5.        
}  Philosophus dicit in 5. Ethicorum. In iustitia non semper competit contrapassum simpliciter: quia  multum differt, an aliquis voluntariè vel inuoluntariè  alium lædat. Voluntario autem debetur pœna, sed  inuoluntario debetur venia. Et ideo  quando iudex cognouerit aliquem  de falso accusasse non voluntate nocendi, sed inuoluntariè propter ignorantiam ex iusto errore, non imponit pœnam talionis.
  
 AD secundum dicendum, quòd  ille qui male accusat, peccat & contra personam accusati, & contra  rempublicam. Vnde propter vtrunque punitur. Et hoc est quod dicitur Deuteronomio decimonono.  Cumque diligentissimè perscrutantes, inuenerint falsum testem  dixisse contra fratrem suum mendacium, reddent ei sicut fratri suo  facere cogitauit, quod pertinet ad  iniuriam personæ. Et postea quantum ad iniuriam reipublicæ, subditur: "Et auferes malum de medio tui, vt audientes cæteri timorem habeant, & nequaquam talia  audeant facere". Specialiter tamen  personæ accusati facit iniuriam, si  de falso accuset. Et ideo accusatus si innocens fuerit, potest ei iniuriam suam remittere, maximè si  non calumniosè accusauerit, sed  ex animi leuitate: si verò ab accusatione innocentis desistat propter  aliquam collusionem cum aduersario, facit iniuriam reipublicæ: Et  hoc non potest ei remitti ab eo,  qui accusatur: sed potest ei remitti per principem, qui curam reipublicæ gerit.
  
 AD tertium dicendum, quòd  pœnam talionis meretur accusator  in recompensationem nocumenti,  quod proximo inferre intentat.  Sed pœna infamiæ ei debetur propter malitiam ex qua calumniosè   alium accusauit. Et quandoque quidem princeps remittit pœnam, &   non abolet infamiam. Quandoque  autem etiam infamiam abolet. Vnde &. papa potest huiusmodi infamiam abolere. Et quod dicit †{
         Loco citato in argu.        
} Papa Gelasius, Infamiam abolere non  possumus, intelligendum est de infamia facti, vel quia eam abolere aliquando  non expedit: vel etiam loquitur  de infamia irrogata per iudicem ciuilem, sicut dicit †{
         Ibidem.        
} Gratianus.
  
  
  
         QVÆSTIO LXIX.   De rei seu accusati iniustitia.
  
 DEINDE considerandum est  de peccatis, quæ sunt contra  iustitiam ex parte rei. ¶ Et circa  hoc quæruntur quatuor.
  
 DE ista materia agitur in iure in titulo  de accusationibus. Et in titul. de quæstionibus. Et in titul. de confessis. Et Theologi in quarto distin. 19. Summistæ in verbo, Inquisitio. & in verbo, confessio criminalis. Soto in relect. citata, membro. 2. quæstione. 6. & in lib. 5. de Iustitia. quæst. 6.
  
 ARTICVLVS PRIMVS.   ¶  Vtrùm absque peccato mortali  poßit accusatus veritatem negare, per quam condemnaretur.
  

 AD Primum sic proce{
           4. dist. 17.  q. 3. art. 1.  q. 2. ad 1.  et 3. & distin. 19. q.   2. art. 3. q.   1. ad 5. &   q. 2. cor.          
}ditur. Videtur, quòd  absque peccato mortali possit accusatus veritatem negare, per quam   condemnaretur. Dicit enim †{
           Chrysost. homil. 31.  ad Hebr. â   med. to. 4.        
} Chrysostomus. Non tibi dico vt te prodas in publicum, neque apud alium  accuses: sed si veritatem confiteretur in iudicio accusatus, seipsum  proderet, & accusaret. Non ergo tenetur veritatem dicere, & ita non peccat  mortaliter, si in iudicio mentiatur.
  
 ¶ 2 Præterea. Sicut mendacium  officiosum est, quando aliquis mentitur, vt alium à morte liberet: ita  mendacium officiosum esse videtur, quando aliquis mentitur, vt se  liberet à morte: quia plus sibi tenetur, quàm alteri. Mendacium autem   officiosum non ponitur esse peccatum mortale, sed veniale. Ergo si accusatus veritatem in iudicio neget,  vt se à morte liberet, non peccat  mortaliter.
  
 ¶ 3 Præterea. Omne peccatum  mortale est contra charitatem, vt  supra †{
         q. 24. arti. 12.        
} dictum est. Sed quòd accusatus mentiatur, excusando se à peccato sibi imposito, non contrariatur charitati, neque quantum ad dilectionem Dei, neque quantum ad  dilectionem proximi. Ergo huiusmodi mendacium non est peccatum   mortale.
  
 SED contra. Omne quod est contrarium diuinæ gloriæ, est peccatum   mortale: quia ex præcepto tenemur omnia in gloriam Dei facere,  vt patet 1. ad Corinth. 10. Sed quòd  reus id quod contra se est, confiteatur, pertinet ad gloriam Dei, vt patet per illud quod Iosue dixit ad  Acham, "Fili mi da gloriam Domino Deo Israel, & confitere atque  iudica mihi quid feceris: ne abscondas:" vt habetur Iosue. 7. Ergo mentiri ad excusandum peccatum, est  peccatum mortale.
  
 RESPONDEO dicendum,  quòd quicunque facit contra debitum iustitiæ, mortaliter peccat, sicut supra †{
         quaestio. 59. articulo. 4.        
} dictum est. Pertinet autem ad debitum iustitiæ quòd aliquis obediat suo superiori in his,  ad quæ ius prælationis se extendit.  Iudex autem, vt suprà  †{
         quaestio. 67. articulo. 1.        
} dictum est,  superior est respectu eius qui iudicatur. Et ideo ex debito tenetur accusatus iudici veritatem exponere,  quam ab eo secundum formam iuris exigit. Et ideo si confiteri noluerit veritatem, quam dicere tenetur,    vel si eam mendaciter negauerit,  mortaliter peccat. Si verò iudex  hoc exquirat, quod non potest, secundum ordinem iuris non tenetur  ei accusatus respondere. Sed potest  vel per appellationem, vel aliter licitè subterfugere: mendacium tamen dicere non licet.
  
 AD primum ergo dicendum, quod   quando aliquis secundum ordinem  iuris à iudice interrogatur, non ipse  se prodit: sed ab alio proditur, dum  ei necessitas respondendi imponitur per eum, cui obedire tenetur.
  
 AD secundum dicendum, quòd  mentiri ad liberandum aliquem à   morte cum iniuria alterius, non est  mendacium simpliciter officiosum,  sed habet aliquid de pernicioso admixtum. Cùm autem aliquis mentitur in iudicio ad excusationem sui,  iniuriam facit ei, cui obedire tenetur, dum sibi denegat quod ei debet, scilicet confessionem veritatis.
  
 AD tertium dicendum, quòd ille, qui mentitur in iudicio, se excusando, facit & contra dilectionem  Dei, cuius est iudicium: & contra  dilectionem proximi, tum ex parte iudicis, cui debitum negat: tum  ex parte accusatoris, qui punitur, si  in probatione deficiat. Vnde & in  Psalmo 140. dicitur. "Ne declines  cor meum in verba malitiæ, ad excusandas excusationes in peccatis."   Vbi dicit Gloss.  "Hæc est consuetudo impudentium, vt deprehensi, per  aliqua falsa se excusent." Et †{
         Lib. 22. capit. 13. in princ.        
}  Gregorius 22. Moral. exponens illud Iob  31.  "Si abscondi quasi homo peccatum meum," dicit: "Vsitatum humani generis vitium est, &  labendo peccatum committere, & commissum  negando abscondere, &  conuictum   defendendo multiplicare."

  
 SVMMA ARTICVLI.
  
 PRima conclusio. Quando accusatus interrogatur secundum ordinem iuris, peccat mortaliter si veritatem non fateatur.
  
 ¶ Secunda conclusio. Si iudex exquirit quod  non potest, secundum ordinem iuris, accusatus non tenetur respondere. ¶ Tertia conclusio. In tali casu accusatus poterit per appellationem subterfugere vel alio modo veritatem occultare: nunquam tamen mendacium dicere.


  
 ARTICVLVS II.   ¶  Vtrùm accusato liceat calumniosè se defendere.
  

 AD Secundum sic procedi{
         Infra arti. 3. corp.        
}tur. Videtur, quod accusato  liceat calumniosè se defendere. Quia secundum iura ciuilia in  causa sanguinis licitum est cuilibet  aduersarium suum corrumpere. Sed  hoc maximè est calumniosè se defendere. Ergo non peccat accusatus in causa sanguinis, si calumniosè se defendat.
  
 ¶ 2 Præterea. Accusator cum accusato colludens, pœnam recipit à legibus constitutam, vt habetur †{
         2. q. 3. ca. si quem panituerit.        
}. 2.  quæst. 3. Non autem imponitur pœna accusato per hoc, quod cum accusatore colludit. Ergo videtur quod liceat  accusato calumniosè se defendere.
  
 ¶ 3 Præterea. Prouer. 14. dicitur:  "Sapiens timet & declinat à malo:  stultus autem transilit & confidit."   Sed illud quod fit per sapientiam, non   est peccatum. Ergo si aliquis qualitercunque se liberet à malo, non peccat.
  
   SED contra est, quod etiam in  causa criminali iuramentum de calumnia est præstandum, vt habetur †{
         In decretali lib. 2. titul. 7. c. 1.        
} extra, de iuramento calumniæ, inhærentes. Quod non esset, si calumnio sè se  defendere liceret. Ergo non est licitum   accusato calumniosè se defendere.
  
 RESPONDEO dicendum,  quòd aliud est veritatem tacere, aliud est falsitatem proponere. Quorum primum in aliquo casu licet;  non enim aliquis tenetur omnem  veritatem confiteri, sed illam solum,  quam ab eo potest, & debet requirere iudex secundum ordinem iuris: puta cum præcessit infamia super aliquo crimine, vel aliqua expressa indicia apparuerunt, vel etiam   cùm præcessit probatio semiplena.  Falsitatem tamen proponere in nullo casu licet alicui. Ad id autem quod  licitum est, potest aliquis procedere, vel per vias licitas & fini intento  accommodas, quod pertinet ad prudentiam: vel per aliquas vias illicitas & proposito fini incongruas,  quod pertinet ad astutiam, quæ   exercetur per fraudem & dolum,  vt ex suprà  †{
         q. 55. art. 4. & 5.        
} dictis patet. Quorum  primum est laudabile, secundum  verò, vitiosum. Sic ergo reo qui accusatur, licet se defendere veritatem occultando, quam confiteri  non tenetur per aliquos conuenientes modos: puta quòd non respondeat, ad quæ respondere non tenetur: hoc autem non est calumniosè   se defendere, sed magis prudenter  cuadere. Non autem licet ei vel falsitatem dicere, vel veritatem tacere, quam confiteri tenetur. Neque    etiam aliquam fraudem vel dolum  adhibere, quia fraus & dolus vim  mendacij habent. Et hoc est calumniosè se defendere.
  
 AD primum ergo dicendum, quod   multa secundum leges humanas  impunita relinquuntur: quæ secundum diuinum iudicium sunt peccata. Sicut patet in simplici fornicatione: quia lex humana non exigit ab homine omnimodam virtutem, quæ paucorum est, & non potest inueniri in tanta multitudine  populi, quantum lex humana habet necesse sustinere. Quod autem  aliquis non velit aliquod peccatum  committere, vt mortem corporalem euadat, cuius periculum in causa sanguinis imminet reo, est perfectæ virtutis: quia omnium terribilium maximè terribile est mors,  vt dicitur in 3.  †{
         Lib. 3. ca. 6. tom. 5.        
}  Ethicorum. Et ideo  si reus in causa sanguinis corrumpat aduersarium suum, peccat quidem inducendo eum ad illicitum:  Non autem huic peccato lex ciuilis adhibet pœnam: & pro tanto licitum esse dicitur.
  
 AD secundum dicendum, quòd  accusator, si colludat eum reo, qui  noxius est, pœnam incurrit: ex quo  patet quòd peccat. Vnde cùm inducere aliquem ad peccandum, sit  peccatum, vel qualitercunque peccati participem esse, cum Apostolus dicat dignos morte eos, qui peccantibus consentiunt: manifestum  est quòd etiam reus peccat, cum  aduersario colludendo, non  tamen  secundum leges humanas imponitur  sibi pœna, propter  rationem  iam  †{
         In solutione ad 1.        
}  dictam.
  
   AD tertium dicendum, quòd sapiens non abscondit se calumniosè, sed prudenter.

  

 SVMMA ARTICVLI.
  
 PRima conclusio. Etiam si accusatus  interrogetur contra ordinem iuris, non  licet ei fraudem & dolum adhibere. Ratio  est, quia hoc pertinet ad mendacium.
  
 Secunda conclusio. Tunc iudex procedit secundum ordinem iuris, quando præcesserit infamia super crimine, vel aliqua expressa indicia apparuerint: vel præcesserit semiplena probatio.

  
 COMMENTARIVS.
  
 CIrca materiam horum articulorum texendus est nobis tractatus de modo  procedendi iudicum licito vel illicito ad interrogandum reum. Et similiter de modo  defensionis ipsius rei. Et diuidetur iste tractatus in quinque partes. Prima pars erit de  his quæ fieri debent, vt iudex procedat secundum ordinem iuris. Pro cuius explicatione  sit primum fundamentum. Via accusationis  vel denuntiationis tunc iustè procedit iudex, quando præcessit semiplena probatio,  vel indicia manifesta. Explicatur hoc fundamentum. Dicitur semiplena probatio testimonium vnius testis omni exceptione superioris. Item dicimus indicia in numero plurali: quia rarò sufficit vnum indicium, nisi  sit sufficientissimum & vrgentissimum. Diximus etiam expressa & manifesta: quia debent esse euidentia tam respectu criminis,  quam respectu personæ. Item debent esse  nota iuridicè, hoc est scripta in processu &   notificata ipsi reo: ita vt constet illi, quod talia  indicia sunt sufficienter probata contra ipsum: alias non tenebitur respondere, neque  credere iudici dicenti, quod habet contra illum  indicia manifesta. Hoc fundamentum sic  explicatum est communis sententia Theologorum & Iurisperitorum in locis citatis.   Vide Caietanum hic in artic. 2. Et Innocen.  Quartum ca. 2. de confessis.  ¶  Secundum fundamentum sit quod inquisitio generalis omnino potest fieri à iudice, nulla præcedente infamia, nulla probatione, nullis indicijs præcedentibus. Pro cuius explicatione nota, quod   inquisitio quædam est omnino generalis,    quando, scilicet, non quęrit iudex de aliquo  delicto in particulari, vel de aliqua persona  in particulari, sed tantum in communi. An  sint delicta in aliqua communitate vel republica. Alia est particularis inquisitio omnino, seu specialis. Quando scilicet quærit iudex an Petrus sit adulter? An occiderit Paulum? Alia est inquisitio mixta. Quando scilicet, iudex quærit de persona in particulari  & de delicto in communi. An Petrus sit criminosus? vel ex contra, de delicto in particulari  & de persona in communi. Vt v. g. An istum  hominem quis occiderit, sciatur? Dicimus  ergo quòd de primi generis inquisitione intelligitur hoc fundamentum, & habetur expressè in cap. relata. & cap. placuit. 1. q. 1. &   in cap. 1. de officio ordinarij. Et vsus communis iudicum tam ecclesiasticorum quàm secularium confirmat fundamentum positum.
  
 DVbitatur primò. An quando iudex  procedit per viam inquisitionis omnino specialis vel mixtæ, particularis tamen  ex parte personæ: sit necessarium, vt præcesserit infamia, vel clamorosa insinuatio  contra illum reum qui interrogatur. Pro parte negatiua arguitur primo. Ex D. Greg. in  libro. 5. epist. Epistola 30.  & habetur 5. quæstione. 1. cap. quidam maligni. Vbi pręcepit  Grego. sub excommunicationis pœna, vt qui  libellum infamatorium fecerat, se proderet.  Cum tamen re vera ille esset occultus. Ergo  non requiritur infamia præcedens. Et confirmatur. Nam D. Tho. in art. 2. inquit, sufficere ad interrogandum &  inquirendum semiplenam probationem, vel indicia vel infamiam. Ergo non est necessarium, vt præcedat infamia. Et confirmatur secundo. Nam  Bartolus in. l. 2. ff. ad leg. Iuliam. de adult. &   supra extrauag. ad reprimendum numerat septem casus, in quibus licitum est inquirere  speciali inquisitione absque infamia vel clamorosa insinuatione, vel indicijs vel probatione. Quos casus refert Soto in relect. de ratione tegendi, membro. 2. q. 6. concl. 3.  & Iurisperiti sequuntur Bart. in c. inquisitioni. &   ca. qualiter & quando. el. 2. de accusationib.   ¶ Arguitur secundo. Reus conuictus potest interrogari de socijs de quibus nulla est infamia, vt habet vsus omnium  iudicum secularium  ergo. ¶ Tertiò. Reus infamis de vno delicto    & conuictus, potest interrogari de alijs delictis, de quibus non est infamis, ergo &c.
  
 ¶ Quartò. Quando  delictum est publicum. v. g.  si appareat cadauer hominis occisi in foro,  tunc iudex licitè interrogat quemlibet occurrentem, an sciat quis occiderit illum  hominem:  & tunc forte occurrit ipse reus, ergo non requiritur infamia, vt interrogetur ipse reus.  Et confirmatur. Nam in visitationibus generalibus iustè  proceditur  à visitatore ad inquirendum   crimina in particulari, aliàs inutilis esset visitatio, ergo nulla præcedens infamia requiritur.
  
 PRO decisione sit prima conclusio. Ad  interrogandum  reum de quouis delicto per  viam inquisitionis, qui neque est denunciatus,  nec accusatus, necessariò requiritur infamia  vel clamorosa insinuatio. Pro cuius explicatione nota, quòd infamia est rumor de crimine contra aliquem, ortus non à maledicis  & malignis, sed à probis & honestis viris: qui  sparsus est per maiorem partem vniuersitatis,  aut viciniæ aut collegij vbi aliquis commoratur. Hæc diffinitio habetur in capit. citatis de  accusationibus.  Cæterum arbitrio prudentis relinquitur iudicandum, quando rumor ille sit  dicendus sparsus. Item etiam clamorosa insinuatio à quibusdam censetur esse idem cum   infamia: vt à  Soto vbi sup.  & ab Innoc. & Panor mit. in. c. qualiter. vbi sup. Alij verò  dicunt   infamiam differre à clamorosa insinuatione,  quod infamia debeat esse scripta & probata coram iudice. Ita dicit Aretius in. c. inquisitionis. & in. c. qualiter. vbi sup. In quibus capitulis Innoc. 3. definit nostram  conclusionem, &  etiam   in. c. cum oporteat. ibidem. Et probatur ratione.  Iudex non potest procedere contra aliquos  sine accusatore vel supplente vicem accusatoris: sed secundùm iura sola infamia supplet  vicem accusatoris ad inquirendum, ergo, &c.  Maior est demonstrata in quæst. 67.  Item probatur. Magis nocet reipublicæ, qui occulta  delicta reuelat, quam prosit ille qui punit iam  reuelata. Nam qui reuelat, destruit honorem  ciuium  & profert in publicum malum exemplum: per punitionem autem omnia hæc incommoda non omnino reparantur, ergo vbi  iam infamia non clamat contra aliquem, non   est inquirendum contra illum: nisi forte iam  sit accusatus vel denunciatus coram iudice.  Hæc conclusio est contra gloss. in. c. 2. de accusationibus, in. 6. Decretal. & contra Ioan.  Andr. in. c. olim. de accusat. & contra Alciat.  vbi supra. qui dicunt contra religiosos posse  procedi à suis prælatis sine infamia. Videtur  etiam esse contra Soto lib. 5. de iustit. quæst.  6. art. 2. & in relect. citata. q. 6. conclus. 3. vbi  videtur asserere sufficere indicia sine infamia ad interrogandum ipsum reum. Et Caietanus videtur hic idipsum dicere. Nihilominus nostra conclusio absque aliqua exceptione vera est. Et ostenditur ex diffinitione  Innocent. in. c. inquisitionis, iam citato, vbi  inquit, quòd etiam tres testes iurati & oculati non sufficiunt ad inquirendum contra aliquem: quia non præcesserat infamia, ergo  multo minus sufficiet semiplena probatio  vel indicia absque infamia ad procedendum   per viam puræ inquisitionis. Fortassis autem   prædicti doctores intelligendi sunt quando  aliquis inquiritur vt testis. Tunc enim aliquando tenebitur ipse testis respondere:  quando non tenebitur ipse reus: vt dicemus  quæst. sequenti.
  
 Secunda conclusio. Quando reus iustè   interrogatur de aliquo crimine, non propterea statim interrogatur de complicibus, nisi  quando ille aliàs tenebatur denunciare de  illis propter bonum reipublicæ, vel illi etiam   laborant infamia. Ista conclusio definita est  in cap. 1. de confessis. & cap. veniens. de testibus. & 15. quæst. 3. in. c. nemini. & in. l. fina.  C. de accusationibus.  & asseritur à  Caiet. hic  in opusculo. 17. quæstionum. respons. 5.  &  à   Soto vbi supra. Et ratione probatur. Nam inquisitio non potest fieri contra aliquem, nisi  qui laborat infamia: sed complices non laborant infamia, ergo non potest fieri inquisitio contra illos. ¶ Tertia conclusio. Reus interrogatus de vno crimine, &  conuictus  quantumlibet graui, non potest interrogari de alio  de quo non est infamatus. Ista conclusio est  D. Tho. quæst. seq. ar. 1. & Caiet. & Soto vbi  sup. & Adria. quodlib. 11. q. 1. Et probatur ratione sumpta ex capitulis citatis, in quibus  exigitur infamia ad inquirendum reum in  particulari de aliquo crimine: sed in casu posito reus non est infamatus de alio crimine,  ergo, &c. Confirmatur. Nam aliàs de quolibet crimine posset interrogari. v. g. latro  posset interrogari, An sit hæreticus.
  
   Secundò. Iudicia occulta non subiacent hominum iudicio sed Dei, ergo de illis non est  aliquis inquirendus, si non sit infamatus. Ista  conclusio habet duas exceptiones. Vna est,  quando aliud delictum est coniunctum realiter & manifestè cum illo, de quo est conuictus aut infamatus. V. g. inuenitur cadauer  hominis occisi & spoliati, poterit tunc reus  qui conuictus est & infamatus de occisione,  interrogari etiam an ipse spoliauerit illum.  Hæc conclusio sic explicata est contra Paludanum in. 4. dist. 19. quæst. 4. circa finem. &   contra Syluest. verbo, inquisitio. 1. quæst. 3.  par. 4. & quæst. 4. par. 2.  ¶ Denique nota, quod   ea quæ diximus de inquisitione omnino  speciali, verificantur etiam de inquisitione  mixta, quando ex parte personæ est particularis. Nam tunc eadem est ratio atque de inquisitione omnino particulari. Cæterum  quando inquisitio fuerit mixta, ita vt ex parte personę fuerit generalis, tunc quia non interrogatur reus vt reus est, sed vt testis: pertinet ista  disputatio ad quæst. sequentem  septuagesimam.
  
 AD argumenta respondetur. Ad primum   respondetur  quantum attinet ad testimonium D. Greg. dicemus quæst. sequenti, quia  pertinet ad inquisitionem generalem ex parte  personæ. Ad D. Tho. respondetur, quod numerauit disiunctiuè omnia quæ sufficere possunt  ad interrogandum reum: non tamen voluit quod   ad quamlibet viam  procedendi, quodlibet illorum sufficeret, sed aliter & aliter secundùm varium modum procedendi, vt distinximus in  ipsis conclusionibus. Ad Bartolum vero & sequaces dicemus quæst. 70. Nam casus illi quos  excipiunt potius pertinent ad interrogandum   testem quam reum: vel etiam quando est euidentia patrati sceleris. Tunc enim etiam nos fatemur, quod reus potest puniri absque interrogatione. Nam illa euidentia supplet vices non solum accusatoris, sed etiam totius processus. Nos  autem modo disputamus quando necesse est  interrogare ipsum reum, vt post confessionem suam puniatur. ¶ Ad secundum  argumentum patet ex secunda conclusione. Sed quia  interdum reus interrogatur de complicibus vt  testis: dicemus latius quæst. sequenti.  ¶ Ad tertium patet ex tertia conclusione. ¶ Ad quartum   vero & confirmationem dicemus quæst. sequenti, quia illæ interrogationes fiunt testibus.
  
  DVbium secundum huic annexum est,  an cum iudex dubitat procedat ne iuste vel iniuste ad inquirendum, possit interrogare reum, & an ipse reus in eodem dubio  teneatur respondere? Probatur pars affirmatiua. Princeps iustè præcipit seruare suas leges, etiam si sit dubium, An sint iustæ vel iniustæ, ergo & iudex iustè præcipit, vt sibi  obediatur interroganti, etiam si sit dubium,  An iustè interroget vel non? ¶ Secundò. Testis in tali casu aliquando tenetur respondere,  vt ostendetur  quæst. sequen. ergo, &c. ¶ Tertiò. Miles tenetur quando dubium est, an bellum sit iustum vel iniustum, obedire Principi  & bellare, ergo etiam quilibet homo reipublicæ, siue testis sit seu reus tenebitur in dubio  respondere iudici interroganti.
  
 Ad hoc dubium respondetur  & sit prima  conclusio. In casu posito non licet iudici interrogare: neque reus tenetur respondere.  Probatur ista secunda pars. In dubijs melior  est conditio possidentis, sed reus possidet honorem, vitam, &c. ergo in dubio non cedere  iuri suo. Probatur vero prima pars. Omnis  homo præsumitur bonus antequam probetur  malus: sed antequam iudex ostendat reo se iuridicè interrogare, adhuc præsumitur reus  bonus omnino, ergo iudex non potest illum   interrogare tanquam suspectum de crimine.  Item probatur. Nam si reus, vt diximus non  tenetur respondere, ergo neque iudex potest  illum interrogare cogendo eum. Probatur  consequentia. Nam alias daretur bellum iustum  ex vtraque parte. Ista ratio non omnino conuincit, quia supposita ignorantia aliqua, bene  potest esse bellum iustum ex vtraque parte.
  
 Vnde sit secunda conclusio. Quando iudex dubitat, An possit interrogare vel non:  &, an teneatur interrogare vel non, tunc si  ex altera parte imminet periculum iniustitiæ contra reum, & ex altera periculum contra  rempublicam: debet deponere dubium, & inclinare in fauorem reipublicæ. Probatur, quia  iudex est custos boni publici ex officio, ergo in dubio debet potius fauere reipublicæ   quam reo. Et confirmatur. Quia in dubijs  tutior pars est eligenda, sed in illo casu tutior  pars est cauere periculum reipublicæ, ergo  poterit reum interrogare. ¶ Tertia conclusio.  In eodem casu reus non tenebitur respondere.    Ratio est, quia in dubijs melior est conditio  possidentis. Item si qua ratione teneretur reus  respondere, esset propter periculum quod  instat reipublicæ, sed huic periculo ipse reus  aliter potest prouidere, scilicet, cessando à   malo quod est in eius voluntate positum, ergo non tenebitur respondere.
  
 AD argumenta in contrarium  respondetur.  Ad primum  respondetur nego consequentiam. Et ratio discriminis est: quia dum reus interrogatur à iudice, agitur de ipsius delicto,  &  consequenter de capite de honore vel de re  familiari, quę bona ille iuste possidet, donec  iuridicè spolietur. Et ideo licitum est illi tacere & defendere suam possessionem in dubio.  Item est alia ratio. Quia pertinet ad bonum reipublicæ vt leges principum  seruentur, etiam si dubium sit de illarum iustitia. Cæterum non pertinet  ad bonum reipublicæ, quod præcepto particulari  iudicis obediatur à reo, quando dubium est,  an interroget iuridicè. ¶ Ad secundum nego consequentiam. Nam testis in aliquo casu non potest aliter prouidere bono reipublicæ, nisi respondendo. Reus autem poterit  prouidere aliter, scilicet, cessando à malo.  Cæterum si bonum commune non periclitatur, vel testis potest aliter prouidere, scilicet per correctionem fraternam: tunc in casu dubij non tenebitur respondere.
  
 Ad tertium negatur consequentia. Et ratio discriminis est, quia miles est tantum instrumentalis causa, sicut minister executiuus  iustitiæ, qui dicitur, el verdugo. At vero testis & reus non est causa instrumentalis sed  principalis in genere moris ad faciendum processum. Vnde ad illos pertinet operari secundùm propriam formam moralem, scilicet,  per iudicium de ipsa causa, An sit licita vel illicita. Hęc sententia est contra Palud. vbi sup.
  
 IN secunda parte tractatus agemus de reo  dum legitimè interrogatur. Dubium primum est, An teneatur respondere quando  ex ipsius confessione est occidendus. ¶ Pro  parte negatiua arguitur primò. Omnia peccata quæ sunt contra iustitiam possunt fieri  venialia ex paruitate materiæ: sed reus non  respondendo, parum nocet reipublicæ aut  iudici, ergo non tenetur respondere, saltem sub  peccato mortali. Secundò. Fateri veritatem  cum periculo vitæ est actus heroicus, ergo    non quilibet debet ad hoc obligari, ergo leges humanæ  non debent neque possunt obligare ad dicendum veritatem cum periculo vitę.  Tertiò sequeretur ex opposita sententia, quod   reus qui negauit veritatem coram iudice interrogante iuridicè, non esset absoluendus  in foro conscientiæ, nisi iterum  compareret  coram   iudice, & diceret veritatem. Probatur sequela.  Quia ille permanet in peccato mortali quandiu  non respondet, cum sit tempus respondendi.
  
 PRO decisione quæstionis sit prima conclusio. In casu posito tenetur reus respondere  veritatem. Hæc est communis  sententia.  Et ratio est. Quia respublica habet potestatem ad punienda crimina secundùm leges:  sed est necessarium ad talem punitionem,  vt possit obligare reum iuridicè interrogatum  ad respondendum veritatem, ergo &c. aliàs potestas illa vana esset & inefficax. ¶ Secunda  conclusio. Non  respondere iudici, vel falsum dicere etiam iuridicè  interroganti potest esse peccatum veniale ex leuitate materie: dummodo  non interueniat iuramentum. Hæc conclusio est  contra Caiet. hic, & in verbo, confessio, conditione. 4. qui tenet vniuersaliter, quod omne mendacium in iudicio tam exteriori quam in foro  conscientiæ est peccatum mortale, etiam circa illa  ad quæ reus non tenetur respondere: sed si respondet debet dicere veritatem sub pœna peccati mortalis. Ratio Caiet. est, quia sicut mendacium sub iuramento semper est peccatum  mortale propter honorem diuini nominis,  sicque materia grauis est: ita mendacium si consideretur vt est in iudicio, grauis materia est,  semperque iudex tenet locum Dei: maxime in  sacramento  confessionis. Syluest. etiam in verbo,  mendacium. §. 3. tenet fere eandem  sententiam. Sed  limitat illam de mendacio circa ea ad quæ quis  tenetur respondere. Et citat Duran. in hanc  sententiam. Sed certè  Durand. in 4. d. 38. q. 2. nihil  amplius dicit quòd hic D. Tho. ar. 1. ad 3. scilicet, mendacium in iudicio, quantum est ex parte obiecti est peccatum mortale. Sic enim est  intelligendus D. Tho. Sed nostra conclusio  est communis  aliorum sententia. De qua re vide  Soto relect. de ratione tegendi. q. 7. Et probatur conclusio. Mendacium in iudicio, immediatè est contra iustitiam vel contra religionem:  sed in vitijs contra iustitiam aut religionem  potest inueniri leuis materia, vt patet si    aliquis furatur etiam  à loco sacro rem parui momenti, aut si quis consecrando prætermittat  particulam, enim, ergo non eo ipso quod est mendacium in iudicio, erit peccatum mortale. Neque est  eadem ratio de mendacio sub iuramento: quia  iuramentum habet specialem  rationem, scilicet, quod   affertur Deus ipse vt testis & autor mendacij, quod est grauissimum  delictum  contra  honorem  diuinum. Hæc autem ratio non inuenitur vniuersaliter in alijs peccatis contra  religionem: sed  tota deformitas alicuius mendacij etiam in confessione refunditur in ipsum confitentem, neque   ipsum sacramentum grauiter violatur. Quia  ille qui in re leui mentitur, ministrat aliàs  sufficientem  materiam sacramento, dicendo alia  peccata. Notandum est tamen, quod grauitas aut  leuitas materiæ in iudicijs ex duplici capite  potest pensari. Primò  quidem  & per se ex parte iuris quod habet iudex ad interrogandum.  Si enim iudex tenetur illo iure sub pœna  peccati mortalis ad interrogandum aliquid,  quicquid illud sit, tenebitur etiam reus sub pœna peccati mortalis respondere  veritatem. Si autem iudex licitè  quidem interrogat, sed non tenebatur interrogare: quia non  multum pertinebat ad causam talis interrogatio: tunc reus non   tenebitur respondere  veritatem sub pœna peccati mortalis. Hinc sequitur vnum  corollarium,  quod religiosus tenetur respondere visitatori sub  pœna peccati mortalis interroganti de obseruantia cæremoniarum: quia ipse visitator tenetur sub pœna peccati mortalis inquirere de  huiusmodi cæremonijs, etiam si quilibet religiosus, in particulari non peccet venialiter frangendo  silentium. Ex alia parte potest considerari grauitas aut leuitas materiæ  mendacij in iudicio, tanquam ex circunstantia, scilicet, ex iniuria quam patitur ipse accusator aut testis, qui  iuridicè vel accusabat vel testificabatur.
  
 Tertia conclusio. Qui iuridicè interrogatus non respondet veritatem, non est absoluendus   sacramentaliter  quandiu manet in iudicio: nisi  prius confiteatur veritatem iudici. Ratio est,  quia ille permanet in peccato quandiu interrogatur &  non respondet, sed quandiu non fertur sententia absolutionis interrogatur virtualiter, & est tempus respondendi, ergo est in  peccato mortali quandiu  non  respondet. Notandum est tamen, quod si postquam reus negauit veritatem  coram iudice, postea tamen si ex eo quod confiteatur illam, incurrat in nouam  pœnam  conuictus   de noua culpa periurij, non tenebitur iterum  confiteri veritatem. Ratio est, quia in illo casu  ille se prodit tanquam reum de noua culpa,  quod nemo tenetur facere. Si autem  non incurrit nouam pœnam quam antea incurreret, tenebitur confiteri veritatem quam negauit. Et hoc  ipsum dicemus de teste qui noluit testificari veritatem, cum teneretur, scilicet, quod tenetur  illam testificari quandiu pendet sententia, nisi  ex eo sequatur illi noua pœna. Item est notandum, quod id quod dicimus in tertia conclusione,  multò magis verificandum est, quando iam  reus est condemnatus aliàs conuictus per testes: tunc enim nisi confiteatur veritatem, condemnat ipse suo silentio iudicem, vel testes  tanquam iniquos. ¶ Quarta conclusio. Postquam   semel reus per sententiam est absolutus, ex eo  quod ipse negauit veritatem quam tenebatur confiteri: non tenetur vltra comparere coram iudice, & dicere veritatem. Ratio est, quia ille tantum violauit iustitiam  legalem, ergo non tenetur ad  restitutionem prodendo seipsum. Notandum  est tamen circa istam  conclusionem, quod si pars contraria læsa est ex delicto de quo accusabatur  reus: & ex eius negatione maius incommodum   incurrit: tunc tenebitur reus ad restitutionem   totius damni respectu partis contrariæ, scilicet,  ad restitutionem  expresarum quas fecit in prosecutione litis. Ratio est, quia respectu partis contrariæ peccat reus contra  iustitiam  commutatiuam.
  
 Ad primum in contrarium  respondetur, nego  minorem. Nam est grauis materia, quando iudex tenetur interrogare reum, & ita peccat  mortaliter reus negando veritatem. ¶ Ad secundum  respondetur, quod  quando actus heroicus  cadit sub concilio, non quilibet tenetur ad illum  exercendum: at quando opus heroicum cadit  sub præcepto, vt v. g. martyrium tempore necessitatis, quilibet tenetur illud pati. Cæterum   illa obligatio dicendi veritatem in illo casu,  non oritur ex lege humana, sed ex lege naturali & diuina: quia talis confessio necessaria  est ad bonum commune. ¶ Ad tertium patet ex tertia & quarta conclusione.
  
 DVbium secundum est, An reus qui iuridicè interrogatus negauit veritatem,  vnde factum est, quod iudex eum absolueret: teneatur ad restitutionem illius pœnæ pecuniariæ quæ reddenda erat fisco. Vt v. g. an hæreticus in illo casu teneatur bona sua tradere  fisco? Pro parte affirmatiua arguitur primo  ex. c. fin. de iniurijs & damno dato. vbi dicitur, si tua culpa damnum datum est aut iniuria irrogata, iure te super his satisfacere oportet. Sed in casu dicto ex culpa rei datum est  damnum ipsi fisco, ergo tenetur ad satisfactionem. Secundò. Si quis per mendacium  aut fraudem impediat, ne aliquis faciat eleemosynam pauperi, tenetur ad restitutionem   faciendam pauperi, ergo etiam in casu posito, reus qui per mendacium impediuit lucrum quod obueniret fisco: tenebitur ad restitutionem faciendam fisco. Tertiò. Si ex  negatione iniqua rei sequitur aliquod nocumentum iudici, vel accusatori, vel testi in bonis quæ antea habebat, vt v. g. si incurrunt  infamiam vel amittunt bona temporalia quæ   habebant, tenetur reus ad restitutionem illius nocumenti, ergo eadem ratio est quando amittunt lucrum quod erant acquisituri,  si reus diceret veritatem. Quartò. Hæres institutus per testamentum minus solenne, si  requiratur in iudicio iuridicè vt dicat veritatem & neget illam, tenebitur ad restituenda  bona testatoris hæredi succedenti ab intestato, ergo etiam reus qui negat veritatem in  casu posito, tenebitur restituere fisco. Patet  consequentia. Quia vterque videtur peccare immediatè contra iustitiam legalem: eo  quòd non dicit veritatem in iudicio, & ex  consequenti contra iustitiam commutatiuam: quia ex eius negatione sequitur alteri  damnum. Quintò. Testis qui in casu posito  iuuaret reum, teneretur ad restitutionem faciendam fisco: ergo multo magis ipse reus  qui est causa principalis. Vltimò. Leges pœnales obligant in conscientia ad soluendam  pœnam  pecuniariam post condemnationem, ergo  qui per iniquitatem impedit condemnationem, tenebitur ad restitutionem illius pœnę   ipsi fisco faciendam. De hoc dubio extat sententia M. Soto lib. 1. de iustit. & iure. q. 6. ar. 6. ante quintam conclusionem, vbi expressè tenet  partem affirmatiuam.
  
 PRO decisione quæstionis est prima conclusio. Pars negatiua est multo probabilior. Probatur primò. Lex pœnalis respicit  per se primò, & immediatè  punitionem criminis, consequenter vero & per accidens commodum accusatoris & fisci, quod sequitur ex condemnatione criminis, ergo vbi crimen non  condemnatur, non tenebitur reus ad restitutionem illius pœnæ. Confirmatur. Reus qui per  legem pœnalem solum obligatur ad sustinendam pœnam quæ infligitur in vltionem criminis de quo conuincitur  &  condemnatur, nulla  ratione tenetur ante condemnationem soluere pœnam  illam pecuniariam, antequam  condemnetur, ergo non tenetur. Secundò. Reus negando veritatem in casu posito, solum peccat  contra iustitiam legalem: ergo ad nullam restitutionem tenetur. Probatur antecedens. Quia  si non esset lex pœnalis illa pecuniaria, solum  peccaret contra  iustitiam legalem, ergo & modo etiam posita lege. Probatur consequentia.  Quia lex pœnalis non obligat nouo vinculo virtutis ipsum reum ad dicendam  veritatem.  Tertiò. Ex opposita sententia sequitur, quòd  ipsemet reus sit executor suæ pœnæ, quod  certe durissimum est: vt nullo postulante reddat omnia bona suo fisco. Item sequeretur  quod beneficiatus negans veritatem in iudicio  interrogatus iuridice, propter quod spoliandus esset beneficio: teneretur postea renuntiare beneficio.
  
 AD argumenta in contrarium respondetur. Ad primum respondetur, quod  non tenetur reus respondere veritatem vt fiscus non  amittat lucrum, sed ex debito iustitiæ legalis.  Vnde non oritur obligatio ad restitutionem:  quia non sua culpa damnum datum est nisi  per accidens. ¶ Ad secundum negatur consequentia. Differentia enim est: quia ille qui impedit eleemosynam pauperi fieri per mendacium, peccat contra  iustitiam  commutatiuam:  & ideo tenetur ad resitutionem damni, quod  sequitur ex actione iniuriosa. ¶ Ad tertium  fortassis posset negari antecedens, eo quod illa  nocumenta per accidens  sequuntur ad negationem rei. Sed melius respondetur, concedo antecedens: eo quod reuera vnusquisque tenetur ex  iustitia commutatiua, vitare actionem ad  quam  non habet ius, si ex illa sequatur aliquod  nocumentum proximo. Vt v. g. si ex verbo  iocoso video sequi homicidium: teneor non   dicere illud verbum, alioquin ero homicida.  Ita in casu argumenti, reus præuidens vel præuidere debens, quod ex sua negatione iniqua sequitur nocumentum iudici, vel accusatori in    bonis ad quæ  habebant ius: tenetur ex iustitia  commutatiua euitare negationem iniquam. Igitur ad argumentum in forma negatur consequentia. Differentia est: quia reus non tenetur  ex iustitia commutatiua dare sua bona fisco antequam condemnetur: at vero tenetur ex iustitia commutatiua, non auferre quæ fiscus habet.
  
 Ad quartum negatur consequentia. Quia  hæres institutus testamento minus solenni,  negando in iudicio iuridice interrogatus:  peccat contra iustitiam commutatiuam contrariæ partis, eo quod hæres ab intestato habet ius  immediatè ad bona testatoris, petenda in iudicio ab eo, qui successit per testamentum  minus solenne.
  
 Ad quintum respondetur primo, nego antecedens. Non enim tenetur testis ex iustitia  commutatiua dicere crimen ipsius rei, sed solum ex legali. Cæterum si ex falso testimonio  illius, damnificetur altera pars in iure quod  postulat, vel iudex accipiat nocumentum in  bonis quæ possidet, vel etiam accusator: tenebitur tunc testis ad restitutionem: quia iam peccat contra iustitiam commutatiuam, sicut ipse  reus: non autem tenebitur ad restituendam pœnam ad quam condemnaretur ipse reus si  diceret veritatem. Secundò respondetur, nego consequentiam: quia reus respectu pœnæ   punitiuæ, passiuè se habet: testis vero in officio suo habet se actiuè testificando: quapropter suo mendacio impedit ne fiscus lucrum   acquirat. Sed tamen prima solutio multo melior est: alias sequeretur quod si reus testem rogauit, vt eum iuuaret testimonio suo: teneretur ad eandem restitutionem.
  
 Ad sextum respondetur negando consequentiam. Quia impedimentum quod præstat reus non est contra iustitiam commutatiuam, sed tantum contra iustitiam  legalem, vt supra ostensum est. Hactenus de secunda parte.
  
 In tertia parte dicendum est, quomodo  reus se geret quando interrogatur contra  ordinem iuris. Pro cuius explicatione supponenda   sunt fundamenta certissima. Primum fundamentum est, quod reus in tali casu non tenetur  respondere. Secundum est, si respondeat licitum est illi vti ratione amphibologica in vno  sensu: licet iudex accipiat eam in altero sensu:  neque hoc est fallere iudicem, sed tantum permittere, vt iudex fallatur: quia non tenetur reus    explicare amphibologiam. Tertium fundamentum est, cum iudex interrogat contra ordinem iuris, siue reum siue testem, an sciat aliquid: licitum est respondere, nescio, & iurare  quod nescit: etiam si secreto cognouerit. Ratio huius fundamenti est: quia iam apud omnes receptum est, vt illud dicamus nos nescire quod secreto nouimus. Et habet hoc dictum  fundamentum in Euangelio Marci 17.  "De  die illo nemo scit neque filius hominis:" quod  intelligitur vt reuelet. Soto vbi supra dicit, quod   ratio huius locutionis est, quia scientia ordinatur ad dicendum, vnde infert, quod potest respondere non memini, quia memoria ordinatur etiam ad dicendum: sed non potest dicere non vidi, quia visio non ordinatur ad dicendum, sed potest dicere non audiui, quia auditio ordinatur ad dicendum. Sed quantum  ponderis habeat ista ratio, non est facile intelligere.
  
 DVbitatur ergo his suppositis, An cum  reus interrogatur contra ordinem iuris,  An fecerit aliquod delictum, quod reuera fecit: licitum sit illi respondere, non feci. Pro parte  negatiua arguitur primò. Si reus respondeat   ego feci, ego occidi, dicit verum, ergo si dicit  ego non feci, dicit falsum. Patet consequentia:  quia sunt contradictoriæ. Secundò. Si respondet non ita est diceret falsum: ergo si dicit non   feci dicit falsum. Patet consequentia: quia sunt  æquiualentes. Tertiò. Si extra iudicium diceret ille, ego non occidi, falsum diceret, ergo  etiam in iudicio. Patet consequentia, quia non  mutat illa propositio suam  significationem per  hoc quod dicatur in iudicio. Quartò. Si licitum  esset respon dere illo modo, sequeretur vanam   esse admonitionem  doctorum  admonentium, non   esse licitum mentiri, cum sic interrogatur reus.  Sequela probatur: quia ille non potest mentiri. Nam si aliquo modo posset, maxime dicendo, Non feci, non occidi, ergo si isto modo  non mentitur, vanum est admonere illi ne  mentiatur. De hoc dubio solet citari Scotus  quod  non  solum in iudicio, sed etiam extra iudicium  licitum est adulteræ si interrogetur à marito, an  commiserit adulterium, respondere  non  commisi.  Sed tamen hæc sententia  non inuenietur in Scoto, ille namque in. 4. d. 15. q. 4. membro. 3. dicit, quod saltem in iudicio licitum esset quantum  videtur, respondere illo modo: sed tandem  concludit, quòd qui ita respondet debet pœnitere in communi & in confuso, si forte fuerit culpa illa mortalis & grauis. Soto in relectione citata, membro. 2. quæst. 7. inquit, quod   si reus præstito iuramento in communi de  dicenda veritate ad omnia quæ fuerit interrogatus, postea interrogetur de aliquo particulari contra ordinem iuris: quod tunc poterit sine periculo respondere, Non feci, licet venialiter peccat mentiendo. Ratio est,  quia iuramentum præstitum in communi,  erat intelligendum de illis quæ iuridice esset interrogandus. Secundò dicit, quòd si reus  interrogetur præstito iuramento in particulari de dicenda veritate, an occiderit vel non  occiderit: non potest respondere, non occidi, erit enim periurus. Eandem sententiam  tenet lib. 5. de iustit. quæst. 6. art. 2.  & dicit,  oppositam sententiam nullo modo esse sustentabilem.
  
 PRO decisione sit prima conclusio. Probabilissima sententia est, quòd reus interrogatus contra ordinem iuris, potest respondere sine mendacio & sine periurio,  Non feci, non occidi. Hanc sententiam tenet expressè  Adrianus in. 4. in quæst. de sigillo confessionis,  & putat esse communem  sententiam, & fortassis illo tempore ita erat.  Videtur etiam esse sententia Caietani in opusculo. 17. responsionum, respons. 5. vbi expressè dicit, quòd interrogatus contra ordinem iuris an habeat complices, potest respondere, Non habeo, ergo similiter potest respondere, non feci. Hanc etiam  sententiam docuit  in hac schola Salmantina Peña. Hanc etiam  tenent multi nostris temporibus, pro cuius probatione multa possent dici. Sed tamen   arguitur primò. Si reus in casu posito diceret in hunc modum, Ego subditus tuæ interrogationi iuridice, non occidi hominem diceret verum: sed eundem sensum facit si tunc   dicat, ego non occidi, ergo diceret verum.  Consequentia est manifesta, & probatur maior: quia illa propositio est negatiua de subiecto non supponente. Minor verò probatur.  Quando in aliqua propositione possunt intelligi & suppleri aliquæ particulæ ex circunstantia loci & temporis &  personarum, idem  est, quòd ponantur expressè illæ particulæ   in propositione, vel quod non ponantur  quantum attinet ad veritatem vel falsitatem propositionis: sed in casu posito omnes illæ particulæ intelliguntur ex circunstantia personarum, ergo vera est illa propositio, Ego non  feci. Maior explicatur, & probatur. Si aliquis  venditor publicè frumenti, vendiderit iam  totum frumentum quod erat venditurus, reseruato sibi necessario, & veniat ad illum emptor frumenti interrogans illum, An habeat  frumentum, verissime respondet, non habeo  frumentum, etiam sub iuramento: quia sane  ex circunstantia personarum intelligitur ad  vendendum. Sic ergo in nostro proposito,  Venit iudex in figura personæ publicæ, interrogaturus ex parte reipublicæ secundùm  legem aliquem vt reum, vel vt testem de aliquo crimine: poterit ergo respondere reus,  si non iuridicè interrogatur: non feci, non  commisi crimen: quia intelligitur ex circunstantia personæ, Non commisi crimen de quo  tu interrogas vt persona publica secundùm  leges, vel aliter potest verificari propositio,  ex circunstantia personæ respondentis, scilicet, ego subditus tuæ interrogationi iuridice, Non occidi hominem. Præterea probatur  illa maior, scilicet, quod ex circunstantijs suppleantur aliquæ dictiones in locutione. Nam   Christus Dominus Matth. 9. dixit, "Non est  mortua puella sed dormit:"  & tamen reuera  puella illa erat defuncta per separationem  animæ  à corpore. Quod ergo dicit Dominus, "Non est mortua," intelligitur scilicet respectu meæ potestatis atque voluntatis respectu cuius perinde se habet atque si non esset mortua & dormiret, quæ omnia supplentur in illa locutione ex circunstantia personæ Christi, qui vocatus erat ad suscitandam  puellam. Pręterea probatur conclusio principalis. Iuramentum pręstitum de dicenda  veritate ad omnia interrogata, intelligendum   est ad omnia interrogata iuridice: ergo etiam   iuramentum pręstitum de dicenda veritate  circa aliquod negotium particulare intelligendum est quantum ad iuridicam interrogationem. Item probatur conclusio. Quando iudex sciens aliquem esse innocentem  condemnat illum quia probatur nocens secundùm allegata & probata, vere fert sententiam, dicendo, Condemno istum homicidam   vt occidatur, quia certè intelligitur ex circunstantijs, Condemno  istum  homicidam  secundùm     allegata & probata: ergo pari modo in casu  nostro verificatur nostra conclusio. Item est  aliud exemplum optimum. Quando aliquis iam est confessus in foro conscientiæ   homicidium quod fecit, & postea in alia confessione interrogatur à confessore, An commiserit homicidium, verè respondet, ego  non commisi homicidium, quia intelligitur  ex circunstantijs, quod pertineat ad tuum forum modo. Cæterum si idem confessor interrogaret illum extra sacramentum, An occiderit aliquem hominem, certè mentiretur si diceret non occidi, quia tunc ex circunstantijs, non possunt intelligi illæ particulæ.  Ex dictis sequitur, quòd si aliquis occidit hominem defendendo se cum moderamine,  & interrogetur iuridicè  à iudice, An occiderit illum hominem, potest respondere etiam  cum iuramento, non occidi hominem istum:  quia ex circunstantia etiam negotij de quo  agitur, intelligitur de occisione criminosa:  nam iudex non interrogat neque interrogare potest, nisi de crimine. Sed quid si adhuc  iudex instet interrogare, An reus fecerit delictum secretum, quid possit dicere siue iuridice siue non iuridicè interrogatus?
  
 Respondetur & sit secunda conclusio. Nihilominus respondere poterit ipse reus, Non   feci. Ratio est. Quia semper intelliguntur  dictæ particulæ ex circunstantijs. Confirmatur ista doctrina ex D. Thom. 2. 2. quæst. 89.  art. 7. ad quartum. vbi ait, quòd quando non  est eadem intentio iurantis & eius cui fit iuramentum, si fuerit dolus ex parte iurantis,  iuramentum debet seruari secundùm intentionem eius cui præstatur, si autem non sit  dolus ex parte iurantis: tunc iuramentum  debet seruari secundùm intentionem ipsius  iurantis. Et nota obiter, quòd ista doctrina  Diui Thomæ intelligitur, quando verba iurantis sunt amphibologica, ita vt possint accipi secundùm intentionem vtriusque partis, vel ex vi verborum, vel ex circunstantijs.  Nunc ergo sic arguitur ex doctrina D. Tho  mæ. In casu proposito non est dolus ex parte iurantis, sed potius ex parte iudicis qui contra ordinem iuris, sub specie potestatis publicæ vult exigere crimen, & condemnare contra intentionem legis, ergo qui iurat non tenetur verificare iuramentum secundùm intentionem iudicis, sed sufficit verificare secundùm propriam intentionem, supposito quòd  verba ipsa possunt accipi in illo sensu ex circunstantijs.
  
 AD argumenta in contrarium respondetur. Ad primum respondetur, distinguo antecedens. Nam si illa propositio, Ego  occidi, accipiatur in eodem sensu ex parte  subiecti, sicut accipitur negatiua, scilicet, cum   eadem restrictione, ego subditus tuæ interrogationi, falsa est. Nam est affirmatiua de  subiecto non supponente: si autem accipiatur  talis propositio in alio sensu, ita vt subiectum   illud stet sine restrictione, vera est propositio   affirmatiua: sed non est contradictoria negatiuæ: quia non seruatur eadem restrictio.
  
 Ad secundum negatur antecedens, quamquam Soto, tanquam verissimum supponat  illud vbi supra. Ratio est, quia dicere, non  ita est, habet hunc sensum ex circunstantijs  personarum, scilicet, Non ita est quod ego  subditus tuæ interrogationi occidi.
  
 Ad tertium respondetur nego consequentiam. Ratio est, quia extra iudicium non sunt  illæ circunstantiæ quæ sunt in iudicio ad verificandum illam propositionem negatiuam.
  
 Ad quartum respondetur, quòd prudenter D. Tho. & doctores admonent, vt reus  non mentiatur in iudicio: quia est magna  occasio mentiendi ex timore pœnæ: sed simul admonet, vt vtatur amphibologica locutione, quæ possit verificari secundùm suam   mentem. Nos ergo in fauorem innocentium,  ostendimus modum verissimum, quomodo possit reus negare quod interrogatur contra ordinem iuris. Cæterum quomodo possit mentiri si velit facile est explicare, scilicet, si habeat intentionem accipiendi subiectum absolute sine restrictione: tunc enim  falsa est propositio, Ego non occidi. Iam vero ex definitis dubio præcedenti, erit facilis  & breuis solutio ad secundum dubium.
  
 DVbium secundum est, an reus qui interrogatur contra ordinem iuris, & negat se fecisse crimen: teneatur ad restitutionem famæ accusatoris, qui ex negatione rei  infamatur? Pro parte affirmatiua est argumentum. Non est licitum reddere malum  pro malo, ergo etiam si accusator faciat mihi  iniuriam, non erit mihi licitum obijcere illi    peccatum criminatoris. Et confirmatur. Secundum opinionem illorum qui dicunt, quod   reus mentitur si respondeat, ego non feci. Est  argumentum. Ille per mendacium aufert  famam proximi, ergo tenetur restituere.  Ad hoc dubium, Scotus in 4. dist. 15. quæst.  4. artic. 3. Inquit, quòd tenetur reus restituere famam accusatori, non tamen reuocando quod dixerat, sed dicendo sic. Non habeatis accusatorem pro calumniatore, putabat enim se posse probare & deceptus est.  Hanc sententiam sequitur Ioannes de Basolis in eadem dist. quæst. 2. & Gabriel quæst.  16. & Diuus Antoninus in 2. part. titul. 2. capit. 2. §. tertio. Sed Caiet. in 2. 2. quæst. 62. artic. 2. inquit, quòd si infamia accusatoris sequuta est ex eo, quòd reus negauit mendaciter crimen sibi impositio: tenetur ad restitutionem: si autem sequuta est ex eo, quod  reus, dixit neque nego, neque concedo probet ille: non tenetur ad restitutionem: sed  Syluester in verb. restitutio. 3. §. tertio. tenet  absolute partem negatiuam, quam sententiam sequitur Soto libr. 4. de Iustitia. quæst.  2. artic. 3. & Ricardus in 4. dist. 15. arti. 5. quæstione. 3. quanquam communiter probetur  contraria sententia à Magistro Soto, & Caietano, & hæc sententia est ferè communis & probatur secundum nostrum modum   dicendi in dubio præcedenti. Quia ille reus  non mentitur negando, ergo defendit se cum   moderamine inculpatæ tutelæ. Secundo probatur etiam secundum opinionem illorum  qui tenent quod mentitur, vt Soto: quia illud  mendacium non est contra iustitiam in ordine ad accusatorem, respectu cuius non tenetur reus concedere, sed potest se defendere. Et confirmatur, si quis non posset effugere manus inuasoris, nisi dicendo vnum mendacium, non erit homicida, etiam si mediante mendacio occiderit hominem: quia ille  habebat ius ad defensionem suam, mendacium autem ex sua natura non est contra iustitiam, nisi quando homo tenetur ex iustitia dicere veritatem. Cuius oppositum supponimus in casu. Vltimò, modus ille respondendi Scoti & Caietani, potius est confiteri  crimen proprium, quam euadere accusationem iniquam. ¶ Ad argumentum in oppositum respondetur, quòd reus non reddit malum pro malo, sed iustè se defendit: per accidens autem sequitur infamia iniusti accusatoris, sicut sequitur mors iniqui inuasoris,  ex defensione mea. Et hactenus de tertia  parte. ¶ In quarta vero parte, disputanda erat  quæstio. An iudex qui per iniuriam extorsit confessionem à reo, possit procedere ad  illius punitionem. Sed quia similis quæstio  tractabitur de teste in quæstione sequenti,  simul definietur ista.



  
 ARTICVLVS III.   ¶  Vtrùm reo liceat iudicium per  appellationem declinare.
  

 AD Tertium sic proceditur. Videtur, quòd reo non   liceat iudicium declinare  per appellationem. Dicit enim Apostolus Rom. 13.  "Omnis anima potestatibus sublimioribus subdita sit."   Sed reus appellando, recusat subijci  potestati superiori, scilicet iudici.  Ergo peccat.
  
 ¶ 2 Præterea. Maius est vinculum   ordinariæ potestatis, quàm propriæ   electionis. Sed sicut legitur †{
         2. q. 6. capit. â iudicibus.        
}  2. quæstione 6. A iudicibus quos communis consensus elegerit, non liceat  prouocare. Ergo multo minus licet  appellare à iudicibus ordinarijs.
  
 ¶ 3 Præterea. Illud quod semel  est licitum, semper est licitum. Sed  non est licitum appellare post decimum diem, neque tertio super eodem. Ergo videtur quòd appellatio  non sit secundum se licita.
  
 SED  contra est, quòd Paulus Cæsarem appellauit, vt habetur Act. 25.
  
 RESPONDEO dicendum,  quòd duplici de causa contingit aliquem appellare. Vno quidem modo, confidentia iustæ causæ: quia videlicet iniustè  à iudice grauatur. Et  sic licitum est appellare. Hoc enim  est prudenter euadere. Vnde †{
         2. q. 3. cap. omnis oppressus.        
} 2.  quæst. 6. dicitur: Omnis oppressus,  liberè sacerdotum, si voluerit, appellet iudicium, &  à nullo prohibeatur. Alio modo aliquis appellat  causa afferendæ moræ, ne contra  eum iusta sententia proferatur. Et  hoc est calumniosè se defendere:  quod est illicitum, sicut †{
         Artic. præcedenti.        
} dictum  est. Facit enim iniuriam & iudici,  cuius officium impedit: & aduersario suo, cuius iustitiam quantum  potest perturbat. Et ideo sicut dicitur 2. quæst. 6. omni modo puniendus est, cuius appellatio iniusta pronuntiatur.
  
 AD primum ergo dicendum, quod   potestati inferiori intantum aliquis  subijci debet, inquantum ordinem  superioris seruat, à quo si exorbitauerit, ei subijci non oportet: puta si  aliud iusserit Proconsul, & aliud Imperator, vt patet per †{
           Vid. Augu.  erm. 6. de  verb. domini. to. 10.        
} Gloss. Roma.  13. Cùm autem iudex aliquem iniustè grauat, quantum ad hoc relinquit ordinem superioris potestatis,  secundum quam necessitas sibi iustè iudicandi imponitur. Et ideo licitum est ei, qui contra iustitiam grauatur, ad directionem superioris  potestatis recurrere, appellando vel  ante sententiam, vel post. Et quia  non præsumitur esse rectitudo, vbi  vera fides non est, ideo non licet catholico ad infidelem iudicem appellare, secundum illud 2. quæst. 6.   †{
         2. q. 6. cap. catholicus.        
} Catholicus qui causam suam siue  iustam, siue iniustam ad iudicium  alterius fidei iudicis prouocauerit,    excommunicetur. Nam & Apostolus arguit eos, qui iudicio contendebant apud infideles.
  
 AD secundum dicendum, quòd  ex proprio defectu vel negligentia  procedit, quòd aliquis sua sponte se  alterius iudicio subijciat, de cuius  iustitia non confidit. Leuis etiam  animi esse videtur, vt non permaneat in eo quod semel approbauit.  Et ideo rationabiliter denegatur  subsidium appellationis à iudicibus arbitrarijs, qui non habent potestatem, nisi ex consensu litigantium. Sed potestas iudicis ordinarii non dependet ex consensu illius, qui eius iudicio subditur, sed  ex auctoritate Regis & principis,  qui eum instituit. Et ideo contra eius iniustum grauamen lex tribuit  appellationis subsidium. Ita quòd  etiam si sit simul ordinarius & arbitrarius iudex, potest ab eo appellari: quia videtur ordinaria potestas  occasio fuisse, quòd arbiter eligeretur, nec debet ad defectum imputari eius, qui consensit in eum sicut  in arbitrum, non vt in eum, quem  princeps iudicem ordinarium dedit.
  
 AD tertium dicendum, quòd  æquitas iuris ita subuenit vni parti,  quòd altera non grauetur. Et ideo  tempus decem dierum concessit ad  appellandum, quod sufficiens æstimauit ad deliberandum, an expediat appellare. Si verò non esset determinatum tempus, in quo appellare liceret, semper certitudo iudicij remaneret in suspenso: & ita  pars altera damnificaretur. Ideo autem non est concessum vt tertiò aliquis appellet super eodem: quia non   est probabile, totiens iudices à recto iudicio declinare.

  

 SVMMA ARTICVLI.
  
 PRima conclusio. Licitum est appellare ex confidentia iustæ causæ, quando  aliquis grauatur à iudice. ¶ Secunda conclusio. Non est licitum appellare causa afferendæ moræ, ne contra ipsum sententia iusta  proferatur.

  
 COMMENTARIVS.
  
 COnclusiones huius articuli habentur  expressè. 2. quæst. 6. De materia huius  articuli, extant tituli in vtroque iure, de appellationibus, & Summistæ etiam tractant in  verbo, appellatio. Nobis tamen pro foro conscientiæ pauca sufficient. Primò. Nota, differentiam esse inter appellationem & supplicationem: quòd appellatio est ad superiorem   iudicem, supplicatio vero est ad eundem iudicem qui tulit sententiam: quæ quidem licita est, etiam si sententia fuerit iusta, quoniam   finis illius est, vt iterum videatur causa, si forte sit locus misericordiæ aut mitigationis.  Secundò. Nota, quòd licitum est appellare  à sententia iusta secundum allegata & probata, quando reus habet nouam iuris aut facti probationem, quam non potuit in tempore coram iudice inferiore proponere. Ratio huius est, quia iste appellat, ex confidentia iustæ causæ, neque impedit officium iudicis neque perturbat iustitiam aduersarij.  Tertiò. Nota, quòd qui appellat à sententia  inferioris iudicis, quæ omni ex parte scitur  esse iusta: peccat contra iustitiam commutatiuam contra iudicem ipsum, cuius officium   impedit, &  contra  partem  contrariam cuius officium perturbat: & tenebitur ad resitutionem   totius damni quod patitur, & ipse iudex, &   pars contraria. Pœnam autem quadrupli,  quę habetur in cap. omnino. 2. quæstione. 6.   non tenetur soluere, nisi condemnatus de  iniusta appellatione.
  
 DVbium est. An condemnatus à iudice inferiore secundum quandam opinionem probabilem circa ius, sciat quòd  iudex superior habet oppositam opinionem:  an scit licitum appellare illum. Pro parte negatiua est argumentum. Quia sic appellans  imponit falsum crimen inferiori iudici, scilicet quod fecerit sibi iniuriam: ergo non est  licitum. Ad hoc dubium, aliqui respondent  vniuersaliter, quod non est licitum. Sed nobis aliter videtur respondendum & sit prima conclusio. Si opinio quam sequutus est  iudex inferior est minus probabilis, licitum  est appellare. Ratio est: quia iudex inferior  tenetur sequi opinionem probabiliorem circa ius, vt ostendimus supra. q. 63. artic. 3. Secundò probatur. Etiam supposita opinione  illorum qui tenent, quòd iudex licitè potest  sequi opinionem probabilem, relicta probabiliore. Arguitur sic. Reus in tali casu appellat ex confidentia iustæ causæ, neque imponit falsum crimen iudici inferiori, sed tantum obijcit quod sequutus est opinionem  minus probabilem circa ius, & quod vult  hoc examinare in superiori tribunali. Item  non perturbat iustitiam partis contrarię, sed  intendit, vt sua iustitia fiat clarior.
  
 Secunda conclusio. Si iudex inferior iudicet secundum opinionem probabiliorem,  & hoc constet ipsi condemnato, non est ei  licitum appellare. Ratio est, quia iniuriam  facit iudice qui rectissimè fecit suum officium, & perturbat iustitiam alterius partis.
  
 Tertia conclusio. Si opiniones circa ius  fuerint æquè probabiles, & nullus sit in possessione, poterit tunc condemnatus appellare superiorem iudicem. Primo, quia poterit allegare se pati iniuriam, nam in tali casu sententia iusta erat vt diuideretur substantia de qua litigabatur, vt nos probauimus supra quæstione 63. artic. 3. Item poterit allegare absque iniuria iudicis, quod iudex tulit sententiam sibi contrariam, secundum  quandam opinionem iuris quam reputat  falsam, & quòd intendit vt hoc examinetur  à superiori tribunali. Notandum est etiam,  quòd populares litigantes, bona fide appellant quando sequuntur sententiam sui aduocati: quia illi non tenentur scire subtilitates  iuris. ¶ Denique notandum est, religiosis  omnibus inter dictam esse appellationem à   suis prælatis iure communi, vt patet in cap.  ad nostram. & in capit. reprehensibilis. & capit. cum speciali. de appellationibus. Sed tamen singuli religiosi seruabunt suas constitutiones. Ratio autem quare iure communi denegata sit appellatio religiosis, sumitur ex bono communi religionis, quod  consistit in quadam simplicitate obedientiæ  & tranquillitate: eo vel maximè, quòd  religiosi in sua professione renunciant iuri  appellandi, sicut renuntiant possessionibus:  relinquitur tamen illis locus querelæ.



  
 ARTICVLVS IIII.   ¶  Vtrùm liceat condemnato ad  mortem se defendere, si poßit.
  

 AD Quartum sic proceditur. Videtur, quòd liceat  condemnato ad mortem  se defendere, si possit. Illud enim  ad quod natura inclinat, semper  est licitum, quasi de iure naturali existens. Sed naturæ inclinatio  est ad resistendum corrumpentibus, non solùm in hominibus & animalibus: sed etiam in insensibilibus rebus. Ergo licet reo condemnato resistere, si potest, ne tradatur in mortem.
  
 ¶ 2 Præterea. Sicut aliquis sententiam mortis contra se latam subterfugit resistendo, ita etiam fugiendo. Sed licitum esse videtur, quòd  aliquis se à morte per fugam liberet: secundum illud Eccles. 9.  "Longè esto ab homine potestatem habente occidendi, & non viuificandi." Ergo etiam licitum est reo  resistere.
  
 ¶ 3 Præterea. Prouerbiorum 24.   dicitur: "Erue eos qui ducuntur ad  mortem, & eos qui trahuntur ad  interitum, liberare ne cesses." Sed  plus tenetur aliquis sibi, quàm alteri. Ergo licitum est, quòd aliquis  condemnatus, seipsum defendat,    ne in mortem tradatur.
  
 SED contra est, quod dicit Apostolus Rom. 13.  "Qui potestati resistit, Dei ordinationi resistit: & ipse  sibi damnationem acquirit." Sed condemnatus, se defendendo, potestati resistit, quantum ad hoc, in quo  est diuinitus instituta ad vindictam  malefactorum, laudem verò bonorum. Ergo peccat se defendendo.
  
 RESPONDEO dicendum,  quòd aliquis damnatur ad mortem  dupliciter. Vno modo iustè: & sic  non licet condemnato se defendere. Licitum enim est iudici eum resistentem impugnare. Vnde relinquitur, quòd ex parte eius sit bellum iniustum. Vnde indubitanter  peccat. Alio modo condemnatur  aliquis iniustè, & tale iudicium simile est violentiæ latronum: secundum illud Ezechielis 22. Principes  eius in medio illius quasi lupi rapientes prædam, ad effundendum  sanguinem. Et ideo sicut licet resistere latronibus: ita licet resistere  in tali casu malis principibus, nisi  fortè propter scandalum vitandum,  cùm ex hoc aliqua grauis turbatio  timeretur.
  
 AD primum ergo dicendum, quod   ideo homini data est ratio, vt ea, ad  quæ natura inclinat, non passim,  sed secundum rationis ordinem exequatur. Et ideo non quælibet defensio fui est licita, sed solum quæ   fit cum debito moderamine.
  
 AD secundum dicendum, quòd  nullus ita condemnatur, quòd ipse  sibi inferat mortem, sed quòd ipse  mortem patiatur. Et ideo non tenetur facere id, vnde mors sequatur: quod est manere in loco, vnde ducatur ad mortem. Tenetur  tamen non resistere agenti, quin  patiatur quod iustum est eum pati.  Sicut etiam si aliquis sit condemnatus, vt fame moriatur, non peccat,  si cibum sibi occultè ministratum  sumat: quia non sumere, esset seipsum occidere.
  
 AD tertium dicendum, quòd per  illud dictum Sapientis non inducitur aliquis ad liberandum alium à   morte contra ordinem iustitiæ, vnde nec seipsum contra iustitiam resistendo aliquis debet liberare à   morte.

  

 SVMMA ARTICVLI.
  
 PRima conclusio. Si sententia est iusta  non est licitum se defendere. Probatur.  Nam alias daretur bellum iustum ex vtraque parte. ¶ Secunda conclusio. Si sententia sit iniusta, licitum est se defendere, nisi  graue scandalum sequeretur in republica.  Ratio est, quia iure naturæ, vnicuique datum est, vim vi repellere.

  
 COMMENTARIVS.
  
 DVbitatur circa istas conclusiones, An  innocens damnatus ad mortem per  sententiam secundum allegata & probata  iustam, possit se ipsum defendere? ¶ Pro  parte negatiua arguitur primo. Talis sententia est iusta: sed secundum doctrinam Diui  Thomæ in prima conclusione, quando sententia est iusta nemo potest se defendere: ergo, &c. ¶ Secundò. Iudex sciens innocentiam damnati per scientiam particularem,  potest, imo tenetur exequi sententiam datam: ergo innocens non potest se defendere. Patet consequentia: quia alias dabitur  bellum iustum ex vtraque parte seclusa omni ignorantia. ¶ Tertiò. Si innocens ille defendendo se, percutiat iudicem, postea punietur, etiam si constet de illius innocentia, ergo. ¶ Quartò. In tali defensione, semper  est scandalum & perturbatio reipublicæ: ergo nunquam est licita talis defensio. ¶ Pro  parte vero affirmatiua arguitur primo. Diuus Thom. dicit in secunda conclusione, quod   quando sententia est iniusta, licitum est se  defendere: sed in tali casu sententia secundum rem est iniusta, quia fundatur in falsa  præsumptione: ergo &c. ¶ Secundò. Licitum est vnicuique innocenti se defendere,  etiam ab altero innocente, qui per ignorantiam inuadit: ergo in illo casu licitum erit  innocenti condemnato se defendere à iudice, etiam innocenti. ¶ Tertio. Innocentes  qui sunt in ciuitate, quæ bello iusto impetitur: possunt se defendere ab illis, qui iustè   pugnant: ergo etiam in casu posito. ¶ Quartò. Si iudex sciat innocentiam damnati, tenetur adhibere omnem diligentiam ad liberandum illum secluso scandalo: ergo vbi  non fuerit scandalum, iudex poterit dissimulare, & tenebitur, & non impugnare innocentem: aliàs erit bellum iniustum ex parte iudicis. ¶ Ad hoc dubium respondet Soto libr. 5. de Iustitia. quæst. 6. artic. 4. negatiuè, sed Victoria præceptor eiusdem, tenet  partem affirmatiuam.
  
 PRO decisione, sit prima conclusio. Nomine iniustæ sententiæ intelligit Diuus  Thomas, sententiam quæ profertur contra  ordinem iuris. Probatur, quia comparat illam violentiæ latronum, sententia autem  quæ profertur secundum allegata & probata, non potest comparari violentiæ  latronum,  etiam si detur contra innocentes. Vnde relinquitur, quòd nomine sententiæ iustæ, in  prima conclusione, intelligit sententiam quæ   profertur secundum allegata & probata, siue detur contra innocentem, siue contra  nocentem.
  
 Secunda conclusio. Damnatus innocens  potest per se loquendo se defendere in casu  dubij propositi. Probatur, quia talis sententia nulla est in foro conscientiæ, neque confert verum ius accusatori aut iudici, vt habet communis opinio: ergo per se loquendo poterit condemnatus ille se defendere,  nisi obstet aliqua circunstantia boni vel mali publici. Secundò. Si per talem sententiam  ille innocens esset condemnatus pœna pecuniaria, poterit adhibere omnem industriam, ne soluat pecunias, & abscondere    bona sua: ergo in casu vbi agitur de periculo vitæ, poterit se defendere. Et confirmatur, quia si semel soluerit illas pecunias, &   postea constiterit de illius Innocentia: tenebitur Fiscus restituere illi bona sua absque   noua sententia: ergo prior sententia nulla  fuit, ac per consequens poterit se defendere. Tertiò, sententia excommunicationis,  quæ profertur secundum allegata & probata, fundatur tamen in falsa præsumptione,  non obligat in foro conscientiæ, & sic excommunicatus poterit se gerere vt non excommunicatus secluso scandalo, ergo. Eadem est ratio in casu posito. Ex quo sequitur corollarium, quod ille innocens poterit occidere iudicem in sui defensione, secluso scandalo: si vero fuerit scandalum, erit  graue peccatum defendere se per vim, &   quia semper est eiusmodi scandalum, quando aliquis se defendit in casu proposito:   ideo Diuus Thomas non apposuit illam  exceptionem in prima conclusione, sed apposuit illam in secunda conclusione: quia  in illo casu multoties non erit scandalum  defendere se ab iniquo iudice & tyranno.
  
 Ad argumenta in contrarium. Ad primum distinguo maiorem: sententia illa est  iusta secundum allegata & probata, quatenus fundatur in falsa præsumptione, concedo: sed secundum rem nego. Et ad minorem respondetur, quòd Diuus Thomas loquutus est vniuersaliter, comprehendendo  etiam sententiam iustam secundum allegata & probata: quia semper aut fere est scandalum, si quis se defendat contra huiusmodi sententiam.
  
 Ad secundum, nego antecedens. Si iudex poterit sine scandalo sententiam non exequi: tunc enim erit bellum iniustum ex parte iudicis.
  
 Ad tertium. Concedo antecedens, quia  præsumitur culpa saltem scandali: sed negatur consequentia: quia vt habetur in regula, Sine culpa, de regulis iuris in sexto. licitè potest aliquis puniri sine culpa, non tamen sine causa.
  
 Ad quartum respondetur, quòd quando fuerit scandalum, non erit licitum se defendere.
  
 Ad argumenta pro parte affirmatiua, concedimus intentum, quatenus probant nostram secundam conclusionem. Sed tamen  circa solutionem ad secundum, disputat Caietanus quæstionem circa condemnatum  ad mortem, an possit fugere? Et circa condemnatum ad potionem veneni, an teneatur illam sumere: & an condemnatus ad mortem famis, possit licitè comedere.
  
 Nos autem per propositiones dicemus  ad singula. Prima propositio. Licitum est  cuilibet fugere de carcere: etiam si ex fuga  illius sequatur aliquod damnum custodibus carceris. Ratio est: quia illud damnum  est effectus per accidens & præter intentionem fugientis, cum ipse vtatur iure suo.
  
 Secunda propositio. Non est licitum fugere de carcere impugnando custodes. Ratio est, quia hoc esset repugnare iustitiæ legali in suis ministris.
  
 Tertia propositio. Licitum est fugere de  carcere rumpendo vincula & parietes. Ratio est, quia sic fugiens non facit vim alicui,  eo quòd vis non fit nisi creaturæ rationali.  Vnde quemadmodum damnatus ad bestias, potest feram occidere: ita etiam detentus in carcere poterit rumpere carcerem,  absque illatione violentiæ. Ista conclusio  est contra Gandauum quodlibeto. 9. art. 25.   Dicunt tamen Caietanus, & Soto, quòd ita  fugiens tenebitur ad restitutionem damni  in carcere illati: sed certè si ille erat condemnatus ad mortem, vel ad abscisionem  membri, non tenetur ad aliquam restitutionem: quia erat in extrema necessitate: in  qua omnia sunt communia, sicut non teneretur ad restitutionem equi quem fugiendo occidit.
  
 Quarta propositio. Licitum est consulere incarcerato vt fugiat, & dare illi ad hoc  industriam & instrumenta quibus carcerem frangat. Excipit Caietanus eos quibus incumbit ex officio & statu tueri publicam potestatem, vt sunt ministri iustitiæ, & in republica viri senatores. Ratio Caietani pro ista conclusione est: quia nullus  prohibetur à cooperatione actus qui licitus est alteri, nisi per accidens ratione status  aut officij: sicut non est licitum clerico cooperari ad causam sanguinis iustam. Et si  quis obijciat contra Caietanum, quòd pari    ratione sequeretur, licitum esse rumpere carcerem, vt incarceratus fugiat: negat consequentiam. Nam dicit magnam esse differentiam, quod aliquis intus existens rumpat carcerem, vel quod aliquis extra existens rumpat domum carceris. Quia iste offendit publicam potestatem immediatè: ille autem  vtitur iure fugiendi, & per accidens rumpit  carcerem. Hanc sententiam quantum ad secundam partem, scilicet, quòd est licitum  dare instrumenta incarcerato, reijcit Soto libro. 5. de Iustitia. quæst. 6. artic. 4. Dicit nanque quod quanuis sit licitum consulere: tamen non est licitum dare illi instrumenta:   quia non est licitum rumpere carcerem cum   illo: ergo neque instrumenta præstare. Nauarro in Manuali capit. 25. numer. 38. refert  vtranque opinionem, & dicit opinionem  Caietani esse tolerabilem ex æquitate quadam: sed opinionem Soti esse veriorem secundum iuris rigorem. Et ratio illius est,  quia ab omnibus iudicantur peccare infringentes carcerem vt parent viam fugientibus: ergo etiam dantes ad hoc instrumenta.  Sed ex hoc statim sequitur, quod etiam peccant dantes consilium & industriam. Patet  consequentia: quia magis influunt in effectum dantes consilium  & industriam: quam  dantes instrumenta. Quamobrem, nobis  verior est sententia. Caietani: sed eius ratio  indiget expositione. Notandum ergo primo, quòd licet quædam opera si per se intenta sunt, siue vt finis, siue vt medium ad finem sint illicita: efficiuntur licita, quia sunt  effectus per accidens alicuius bonæ actionis. Vt verbi gratia, occidere hominem est  illicitum vt intentum per se, nisi ab autoritate publica: at vero si quis occidit hominem, exercens defensionem suam cum moderamine inculpatæ tutelæ: non est illicitum. Similiter si quis fugiens feram, incurrit in hominem & præcipitat illum, non est  homicida: quia exercet operationem fugiendi ad quam habebat ius: vnde præcipitatio fuit effectus per accidens sequutus ex  fuga. Si quis autem in eodem casu videns  amicum fugientem præcipitaret eundem  hominem, vt pararet amico viam: esset homicida, quia immediatè exercet operationem illicitam. ¶ Secundo notandum, quòd    aliquando effectus ille qui est per accidens  respectu operantis actionem sibi licitam efficitur per se intentus respectu alterius, qui  intendit adiuuare ad illam actionem: vt in  exemplo secundo immediatè posito. Ratio  est, quia ista fuga in illo casu est tantum operatio vnius fugientis, vnde respectu illius,  tantum est effectus per accidens, præcipitatio hominis.
  
 Tertio notandum, non esse verum vniuersaliter, vt si alicui est licita operatio,  quòd cuilibet sit licitum operari cum illo,  eandem actionem vt con causa. Verbi gratia, marito adulteræ condemnatæ per sententiam iudicis, licitum est illam occidere:   & tamen nemini licitum est occidere illam  simul cum illo: quanuis sit licitum consulere, vt occidatur & dare instrumenta. Ratio  igitur Caietani, ita intelligenda est, quòd licitum sit adiuuare ad illam operationem,  dando consilium aut instrumenta: non autem exercendo eandem actionem. Dicimus ergo, quòd cum ipsi incarcerato sit licitum fugere poterit quilibet consulere, vt  fugiat, & dare illi instrumenta quibus possit  parare viam fugæ, at nulli licebit rumpere  carceres, vt incarceratus fugiat. Ratio est,  quia ista operatio rumpendi carceres, solum erit licita quando fuerit effectus per accidens alterius bonæ actionis, ad quam homo habet ius.
  
 Sed est argumentum contra tertiam &   quartam conclusionem. Nam iure ciuili puniuntur pœna capitis effractores carcerum,  vt patet in. l. de his. ff. de effractoribus: ergo  peccant mortaliter. Patet consequentia, nam  tanta pœna non esset iusta, nisi pro peccato  mortali. Ad hoc dicit Soto vbi supra, quòd  fortè legislatores sequuti sunt opinionem illorum qui dicunt, esse illicitum carceres rumpere. Vel secundo potest responderi & melius, quòd leges aliquando præsumunt culpam, etiam si nulla sit, & ita lex illa præsumit violentiam factam esse custodibus, quod  potest colligi ex eo, quod ibidem dicitur,  qui conspiratione facta cum cæteris, carceces effregerint. Vbi insinuatur factam fuisse  vim custodibus, & subditur ibidem, qui per  negligentiam custodium euaserint, leuius  puniuntur: quod tamen intelligit Soto, si    ruperint vincula, alias inquit, iniqua esset  punitio.
  
 Quinta conclusio. Condemnatus per  sententiam iudicis iustam ad pœnam carceris, non potest licitè fugere. Ratio est,  quia sicut tenetur exulare qui condemnatur ad exilium, & qui condemnatur, vt  non exeat de ciuitate tenetur non exire:  ita etiam, qui condemnatur ad pœnam carceris, tenetur non exire. Ratio huius est,  nam quilibet tenetur obedire iustitiæ legali, in illis actionibus quas potest licitè exercere, ergo etiam &c. Ex hac vniuersalitate  excipit Soto contra Caietanum, quando aliquis condemnatur ad carcerem dum morte plectendus erit, tunc enim poterit fugere. Quod probat ratio Diui Thomæ in solutione ad secundum. Vnde & nos fecimus  aliam exceptionem scilicet, quando quis damnatur ad carcerem perpetuum, vel ad durissimam seruitutem: vt si damnatur ad triremes. Ratio est, quia carcer perpetuus comparatur morti, vt habetur. l. antepenultima.  ff. de regulis iuris. Item condemnatio ad triremes est acerbissimum tormentum. Ergo  licitum est fugere, si potest absque resistentia administrantium. Item probatur, quia capti in bello iusto possunt licitè fugere non  obstante, quòd sunt serui iure gentium. Ergo & illi qui numerantur in nostro casu.
  
 Circa prædictas conclusiones. Notandum,  quod religiosis non est licitum fugere de  carcere, quia illi sponte sua se abdicauerunt  libertate vagandi: quare non debent esse melioris conditionis quantum ad hoc, qui sunt  in carcere: quam alij religiosi: sed isti non  possunt fugere. Ergo neque illi. Hinc excipiunt aliqui, nisi forte ageretur de periculo vitæ ipsius religiosi: tunc enim licitum  esset illi fugere. Et hoc probat ratio Diui  Thomæ in solutione ad secundum. Possumus etiam ponere, aliam exceptionem, quando religiosus est condemnatus ad perpetuum carcerem, vel ad durissimam pœnam: tunc enim fugere licebit non ad vagandum, neque ad dimittendum habitum:   sed ad quærendum aliquod remedium à superiori prælato, vel à summo Pontifice. Ratio huius exceptionis est: quia videtur nimis  asperum & inhumanum, priuare religiosos recursu ad supremum prælatum in tanta angustia constitut os: satis enim erit in fauorem religionis & voti solennis, quod non  concedamus illis licentiam vagandi, sed quòd  teneantur repræsentare se superiori Prælato, aut Pontifici, vt dictum est.
  
 Sexta conclusio. Non est licitum condemnare reum, vt ipsemet sumat potionem  mortiferam. Probatur, quia nemini licet se  occidere: at qui illam potionem sumit se occidit, ergo, &c. Quomodo autem vniuersaliter sit verum, nemini licere se ipsum occidere: explicuimus supra quæstione 64. arti.  5. Hæc sententia est Caietani in hoc loco &   Soto libro. 5. de Iustitia. quæstione. 6. arti. 4.   cuius oppositum tenuit Victoria in relectione de homicidio. numer. 30. quia videbatur  sibi quòd non magis se occidit qui bibit venenum: quam qui scandit scalas, vt se applicet  ad actionem mortiferam, aut qui extendit  collum ad ictum gladij. Item, quia si iudex  potest condemnare reum, vt moriatur per  venenum, & cogere illum vt aperiatos, &   velit, nolit, deglutiat venenum: non videtur  esse ratio sufficiens, quæ ostendat non esse licitum, quod ipsemet hauriat. Nihilominus  nobis probabilior videtur sententia Caietani, & est communior, & ratio non potest melior afferri, quam illa quæ adducta  est: & ad argumentum in contrarium respondetur, quòd ascendere in scalas, non  est actio occisiua, & extendere collum potius est pati, aut parare se ad actionem mortis: at vero sumere venenum ex se actio  occisiua est.
  
 Ad secundum respondetur, quòd sicut  iudex potest per vim decollare reum, ipse  autem reus non potest se decollare. Ita non  potest reus venenum bibere, nisi forte inuitus & coactus. Sed maior difficultas est,  vtrum sit licitum condemnato ad mortem  famis, non comedere cibos sibi oblatos? Videtur quod teneatur comedere. Primo, nam  Diuus Thomas in solutione ad secundum,   dicit, quòd non comedere esset seipsum occidere. Sed nemini licet se ipsum occidere,  quin potius tenetur quis propriam  vitam tueri  ergo iste talis condemnatus ad mortem famis tenetur comedere oblatos sibi cibos, vt  propriam vitam tueatur. Secundò. Omnis    homo tenetur vitam seruare per sumptionem cibi non prohibiti: sed ipse iudex non  prohibet per sententiam, vt ipse comedat, sed quod non dentur illi cibi: ergo &c.  Hæc sententia est Caietani in hoc loco, &   Victoriæ vbi supra, numero. 2. Oppositum  tenet Soto loco citato: & ratio eius est, quia  reus potest non fugere de carcere, etiamsi  sit licitum ei fugere, ergo poterit non comedere, etiam si sit ei licitum comedere;  Non enim videtur quòd magis se occidat  iste quam ille.
  
 Item, quia non comedere potius est non  conseruare vitam quam se occidere: sed quando est causa iusta licitum est non conseruare vitam, ergo &c. Probatur consequentia.  Quia satis iusta videtur causa obedire sententiæ ex virtute iustitiæ legalis.
  
 Nihilominus probabilior & verior videtur opinio domini Caietani: quanuis fortasse posset vtrumq́ue problematicè sustineri. Ratio autem nostra est, quia vix potest  responderi ad verba Diui Thomæ allata.  Item, quia secundùm omnium sententiam,  licitum est in illo casu comedere. At vero  difficultas est inter Doctores, An sit peccatum mortale non comedere: ergo tutius est  comedere, ergo hoc debet facere.
  
 Ad primum in oppositum nego consequentiam, & est discrimen quod non fugere est expectare mortem ab extrinseco  infligendam: at verò non comedere, est expectare mortem ab intrinseco efficiendam,  absque aliqua causa virtutis iusta.
  
 Ad secundum respondetur, quòd non  est ibi causa virtutis obedientiæ ad iustitiam  legalem: quia sententia non præcipit, vt  ego non comedam: esset enim iniqua talis sententia: sed tantum præcipit, vt nemo mihi cibos ministret. Sed contra, ergo  alij tenentur dare illi cibum. Patet sequela.  Quia licitum est illi dare cibum, & ille est in extrema necessitate, ergo tenentur. Respondetur,  nego sequelam & consequentiam: & ratio  est, quia sententia prohibet dare cibos condemnato, & quanuis per se non obliget nisi  ministros iustitiæ ad exequutionem sententiæ: tamen ipso facto deobligat omnes alios,  ita vt non teneantur succurrere illi damnato, & liceat illis permittere, vt sententia exequutioni mandetur. De qua re vide Diuum  Thomam. 2. 2. quæstione. 31. articul. 2. ad  tertium, vbi dicitur, quòd non tenemur dare cibum ei qui secundùm iustitiam patitur famem.
  
 Sed adhuc superest difficultas circa eandem solutionem ad secundum, An teneatur  fugere damnatus ad mortem, si commodè   potest? Videtur, quòd teneatur. Nam Diuus Thomas dicit, "Nemo ita condemnatur,  vt ipse sibi inferat mortem, sed vt mortem  patiatur:"  & ideo non tenetur facere id vnde  mors sequitur, quod est manere in loco  vnde ducatur ad mortem. Hinc infertur,  quod manere in illo loco esset seipsum interficere, ergo &c. Respondetur, quòd Diuus Thomas duo dicit, Alterum est, quòd  nemo potest ita condemnari, vt seipsum  interficiat: alterum est, quod potest obligari, vt patiatur mortem. Ex hoc secundo infert Diuus Thomas quod licitum est  fugere, & quod non tenetur manere in carcere, quando potest fugere sine resistentia  ad ministros iustitiæ. Et ratio est, quia tunc  ipsum manere non est passio illata à ministro iustitiæ, vnde non tenebitur manere nisi  quando per actualem actionem cogitur manere. Et hæc de ista quæstione.
  
  
  
  
  
   QVÆSTIO LXX.   De iniustitia testium.
  
 DEINDE considerandum est  de iniustitia pertinente ad personam testis. Et circa hoc quæruntur quatuor.
  
 ARTICVLVS PRIMVS.   ¶  Vtrùm homo teneatur ad testimonium ferendum.
  

 AD Primum sic procedi{
         Inf. art. 3. ad tertium.        
}tur. Videtur quòd homo  non teneatur ad testimonium ferendum. Dicit enim August.  in quæstionibus Genes. †{
         Quæst. 26. ad fi. to. 4. Et li. 22. cont. Faustum. cap. 33.        
}  quod Abraham dicens de vxore sua: "Soror mea  est, veritatem celari voluit, non mendacium dici." Sed veritatem celando, aliquis à testificando abstinet.  Ergo non tenetur aliquis ad testificandum.
  
 ¶ 2 Præterea. Nullus tenetur  fraudulenter agere. Sed Prouerbiorum. 11. dicitur: "Qui ambulat fraudulenter, reuelat arcana. qui autem  fidelis est, celat amici commissum."   Ergo non tenetur homo semper  ad testificandum, præsertim super  his, quæ sunt sibi in secreto ab amico commissa.
  
 ¶ 3 Præterea. Ad ea quæ sunt  de necessitate salutis, maximè tenentur clerici & sacerdotes. Sed clericis & sacerdotibus prohibetur ferre testimonium in causa sanguinis.  Ergo testificari non est de necessitate salutis.
  
 SED contra est, quod August.  dicit: "Qui veritatem occultat, & qui  prodit mendacium, vterque reus  est." Ille, quia prodesse non vult: hic,  quia nocere desiderat.
  
 RESPONDEO dicendum,  quòd in testimonio ferendo distinguendum est: quia aliquando requiritur testimonium alicuius, aliquando non requiritur. Si requiritur testimonium alicuius subditi autoritate superioris, cui in his, quæ ad iustitiam pertinent, obedire tenetur:  non est dubium, quin teneatur testimonium ferre in his in quibus se  cundùm ordinem iuris testimonium   ab eo ex igitur, puta in manifestis,  & in his de quibus infamia præcessit. Si autem exigitur ab eo testimonium in alijs, puta in occultis, &   de quibus infamia non præcessit,  non tenetur ad testificandum: si verò requiratur eius testimonium non   autoritate superioris, cui obedire  tenetur, tunc distinguendum est,  quia si testimonium requiratur ad  liberandum hominem, vel ab iniusta morte seu pœna quacunque,  vel à falsa infamia, vel ab aliquo  damno, tunc tenetur homo ad testificandum. Et si eius testimonium  non requiratur, tenetur facere quod  in se est, vt veritatem denuntiet alicui, qui ad hoc possit prodesse. Dicitur enim in Psalm. 81.  "Eripite pauperem, & egenum de manu peccatoris liberate." Et Prouerb. 24.  "Erue  eos qui ducuntur ad mortem:"  &   Roman. 1. dicitur: "Digni sunt morte non solùm qui faciunt, sed etiam  qui consentiunt facientibus." Vbi  dicit †{
         Est gloss. Ambrosij in istum locum. to. 5.        
}  Gloss.  "Consentire, est tacere  cùm possis redarguere." Super his  verò quæ pertinent ad condemnationem alicuius, non tenetur aliquis  ferre testimonium, nisi cum à superiori compellitur secundùm ordinem iuris. Quia si circa hoc veritas  occultetur, nulli ex hoc speciale  damnum nascitur. Vel si immineat  periculum accusatori, non est curandum, quia ipse in hoc periculum   sponte se ingessit. Alia autem ratio est de reo, cui periculum imminet eo nolente.
  
 AD primum ergo dicendum, quod   Augustinus loquitur de occultatione veritatis in casu illo, quando  aliquis non compellitur superioris autoritate veritatem propalare,    & quando occultatio veritatis est  nulli specialiter damnosa.
  
 AD secundum dicendum, quòd  de illis quæ homini sunt commissa  in secreto per confessionem, nullo modo debet testimonium ferre,  quia huiusmodi non scit vt homo,  sed tanquam Dei minister, & maius est vinculum sacramenti quolibet hominis præcepto. Circa ea  verò quæ aliter homini sub secreto  committuntur, distinguendum est.  Quandoque enim sunt talia, quæ   statim cùm ad notitiam hominis  venerint, homo ea manifestare tenetur, putà si pertinent ad corruptionem multitudinis spiritualem  vel corporalem, vel in graue damnum alicuius personæ, vel si quid  aliud est huiusmodi, quod quis propalare tenetur vel testificando, vel  denuntiando. Et contra hoc debitum obligari non potest per secreti commissum, quia in hoc frangeret fidem, quam alteri debet. Quandoque verò sunt talia quæ quis prodere non tenetur, vnde potest obligari ex hoc, quòd sibi sub secreto  committuntur, & tunc nullo modo tenetur ea prodere, etiam ex præcepto superioris, quia seruare fidem   est de iure naturali. Nihil autem potest præcipi homini contra id quod  est de iure naturali.
  
 AD tertium dicendum, quòd  operari vel cooperari ad occisionem   hominis non competit ministris altaris, vt suprà  †{
         Quæst. 64. art. 4.        
} dictum est. Et ideo  secundùm iuris ordinem compelli  non possunt ad ferendum testimonium in causa sanguinis.

  

  SVMMA ARTICVLI.
  
 PRima conclusio. Si secundùm ordinem  iuris requiritur testimonium à proprio  iudice, tenetur ferre.
  
 Secunda conclusio. Si requiratur contra  ordinem iuris, non tenetur testificari.
  
 Tertia conclusio. Si testimonium sit necessarium ad liberandum hominem ab iniuria, vel damno: tenetur testificari etiam  non postulatus ab aliquo neque rogatus.
  
 Quarta conclusio. Quando agitur tantum de condemnatione alicuius, non tenetur ferre testimonium, nisi compulsus à iudice secundùm ordinem iuris, etiam si accusatori periculum immineat.

  
 COMMENTARIVS.
  
 DE hac materia extant tituli de testibus  in vtroque iure, & in decreto causa 3.  & 4. per multas quæstiones. Soto libro. 5.  de iustitia, quæstione. 7. & relectione de tegen. membro. 2. quæst. 6. Nauarro in manuali, cap. 25. numero. 40. Nos vero hanc  materiam in quinque partes diuidemus. In  prima disserendum erit, quando iudex iuste interrogat testem.
  
 DVbitatur primò ad quid teneatur testis? Pro cuius decisione sit prima conclusio. Quando iudex procedit per viam accusationis, aut denuntiationis: necessarium est,  quòd præcesserit ipsa accusatio, vel denuntiatio iusta in foro exteriori. Hæc est communis sententia, & probatur ex definitione  viæ accusationis, est enim via accusationis quando proceditur ab ipsa accusatione, tanquam à principio, ergo necesse est  vt præcedat accusatio. Sed tamen explicatur illa propositio. Diximus enim, quòd  præcedat accusatio in foro exteriori iusta,  quia potest contingere, vt accusatio sit iniusta in foro conscientiæ, eo quòd accusator poterat & tenebatur corrigere delinquentem, & ita prouidere bono communi:  & nihilominus illa accusatio erit iusta in foro exteriori, & iudex tenetur illam admittere,  si accusator instat. Probatur, quia iudex est  custos boni publici, & debet procedere secundum ius commune, ergo debet admittere & acceptare accusationem quam admittunt ipsa    iura. Et confirmatur. Accusator habet in foro exteriori ius ad accusandum illud, quod  probare promittit, ergo iudex debet admittere in eodem foro illam accusationem,  aliàs merito puniretur ille iudex si non admitteret talem accusationem: quia non rectè   fecit officium suum. Et notandum est, quòd  iste est vnus de multis casibus, in quibus iudex potest interrogare testem specialiter de  ipso reo, & tamen non potest interrogare  ipsum reum, An fecerit crimen: donec iam  habeat vnum testem saltem, vel habeat indicia certa, quæ suppleant vicem vnius testis.
  
 Sed tamen contra propositionem & explicationem eius arguitur primò. Nam D. Tho.  dicit in artic. quod tunc iudex interrogat secundùm ordinem iuris, quando crimen est  manifestum, & quando interrogat in his in  quibus infamia præcessit: ergo non sufficit  accusatio ad interrogandum testem iuridice,  si crimen non est notorium, vel præcessit infamia de illo. ¶ Secundò. Si iudex sciat accusatorem iniquè agere in foro conscientiæ accusando, tenetur illum fraternaliter corrigere seorsum, ergo non tenetur admittere statim accusationem  illam. Patet consequentia. Quia  aliàs consentiret cum iniquitate accusatoris.
  
 Ad primum respondetur, ex eodem D.  Tho. in quæst. 68. art. 1. ad tertium, vbi ait, quod   non est omnino secretum quod per sufficientes testes probari potest. Notandum est enim  quod manifestum habet gradus, quorum vnus  est, quando aliquid potest probari, vel proponitur probandum in iudicio. Quod autem   dicit D. Tho. in his de quibus infamia præcessit, non intelligatur, vtrumque simul esse  necessarium, scilicet, quod sit crimen manifestum, &  quod sit infamia de illo: sed alterum sufficere ad interrogandum testem. ¶ Secundò   respondetur, quod accusatio legitimè facta in foro exteriori, sufficienter infamat ipsum reum,  & nisi se purgauerit iuridicè de illo crimine, manebit infamatus. ¶ Ad secundum  respondetur, concedo antecedens & nego consequentiam si accusator non corrigitur, sed  adhuc instat accusare: tunc enim iudex tenebitur acceptare accusationem, vt persona  publica, etiam si sciret testes esse falsos, &   accusatum esse innocentem: non enim attinet ad iudicem quatenus est persona publica, considerare ea quæ sunt per accidens ad  iudicium publicum: quia ipse est custos iuris communis & distributor illius secundùm   allegata & probata.
  
 Secunda conclusio. Quando iudex procedit per viam inquisitionis siue generalis,  siue specialis: licitum est interrogare testem  in omnibus casibus, in quibus diximus esse  licitum interrogare reum, vt diximus in  quæstione. 69.  & multo magis militant rationes & testimonia quę ibi adduximus pro  ista propositione: quanto facilius est dicere  peccatum alienum, quam proprium.
  
 Tertia conclusio. Quando crimen vergit in detrimentum reipublicæ, vel etiam  priuatæ personæ notabiliter, & adhuc est infieri vel expectatur vt fiat: licitum est interrogare testem, vt dicat in particulari, Quis  nam sit ille reus. Probatur. Quia iudex multo magis tenetur prouidere bono communi & defendere innocentem, quam quilibet  alius particularis: sed quilibet alius tenetur  in illo casu prouidere bono communi, aut  defendere innocentem reuelando criminosum per accusationem, vel denuntiationem  si aliter non potest: ergo multo magis iudex  poterit inquirere de illo criminoso. Minor  patet ex tertia conclusione Diui Thomæ in  articulo. Sed notandum est, quòd iudex non   potest in illo casu inquirere in particulari de  Petro, vel Paulo, etiam si sciat vt persona  particularis quòd ille reus est Petrus vel Paulus. Ratio est, quia Petrus non est infamatus neque accusatus vel denuntiatus. Itaque  poterit iudex interrogare, scis in particulari  quis parat insidias ciuitati, aut intendit occidere innocentem? Quod si iudex habeat  indicia particularia contra aliquem inquantum persona particularis, ipse iudex poterit & tenebitur admonere testem seorsum  extra iudicium, vt si aliquid scit de illo particulari, quòd indicet illud in iudicio, non  autem poterit in publico iudicio interrogare de Petro, qui non est infamatus neque accusatus neque denuntiatus. Ratio huius asserti est lex charitatis quæ vnumquemque  obligat ad defensionem boni publici & innocentis.
  
 Secundò nota, quòd crimen dupliciter  potest dici esse in fieri: Vno modo secundùm se formaliter, vt v. g. cum aliquis actualiter furatur, vel inuadit hominem: Alio modo quando in suo effectu adhuc damnificatur respublica vel innocens, vt v. g. quando  quis non vult restituere quod accepit, vel  etiam ex eo, quòd ille non proditur respublica perturbatur. Dicimus ergo, quòd sufficit ad veritatem nostræ propositionis: quod   crimen sit in fieri isto secundo modo. Tale  enim crimen est crimen læsæ maiestatis, vt  habetur in communi sententia Iurisperitorum super Extrauagante, Ad reprimendum,   quæ habetur in volumine iuris Ciuilis. Et  nota, eandem esse sententiam communem de  crimine læsæ maiestatis diuinæ, vt v. g. de  hæresi, & de sacrilegijs quæ vehementer perturbant Christianam religionem. Vt si aliquis imaginem crucifixi confrigeret, aut incenderet domum sacram.
  
 Quarta conclusio. Quando in processu  inquisitionis quæ fit iuridicè, detegitur incidenter aliud crimen ipsius rei, etiam si sit disparatum: licitum est interrogare testem de  illo crimine, & testis tenebitur respondere.  Hæc conclusio est contra Soto relectione  citata, membro. 2. quæst. 6. conclusione. 3.  casu. 4. sed asseritur à  Nauarro in relectione  capitis inter verba. 11. quæst. 3. num. 676.  &   est communis sententia Iurisperitorum, &   probatur ex. l. quod euitandi. C. de conditionibus ob turpem causam. &. l. penult. C. si  aduersus libertatem.  & Doctores Canonistæ super cap. 2. de confessis. & cap. 2. de ordine cognitionum, vniuersaliter dicunt, quod   si crimen illud quod incidenter detegitur,  est coniunctum cum alio crimine de quo  fiebat iuridica inquisitio: potest in eodem  iudicio puniri sine noua litis inchoatione:  si autem illud crimen fuerit disparatum,  non potest puniri in eodem iudicio sed poterit puniri per nouam inchoationem litis,  inquirendo de illo crimine. Et hæc sententia omnino tenenda est, & est speciale argumentum ad hoc contra Soto. Nam ipse  in relectione citata post primam conclusionem dubio. 2. tenet, quòd solum habetur  ex iure positiuo, quòd requiratur infamia  ad inquirendum contra reum per viam inquisitionis. Vnde sic arguitur. Ius positiuum  potest derogari per contrarium vsum, &    per contrariam sententiam Iurisperitorum:  sed est vsus communis & communis sententia, quòd fiat id quod dicimus in quarta  conclusione, ergo &c. Et denique sic arguitur. Etiam si teneamus, (quòd ego verum  existimo) infamiam debere præcedere ad  interrogandum in particulari de aliquo reo,  secundùm quòd infamia supplet vicem accusatoris: tunc sic arguitur. Infamia eatenus necessaria est, quatenus supplet vicem  accusatoris: sed detectio criminis in iudicio,  etiam si incidenter contingat, sufficienter infamat hominem: ergo licitum erit interrogare testem.
  
 DVbitatur secundò, an cùm crimen est  manifestum & iam transactum, neque est directè contra rempublicam neque  est crimen læsæ maiestatis: sit licitum iudici  inquirere testes, vt cognoscat reum de quo  nulla præcessit infamia. V. g. inuenitur cadauer hominis in platea, An sit licitum iudici interrogare quemlibet, scis, quisnam  occiderit hunc hominem? ita vt interrogatio sit generalis ex parte personæ, specialis  autem ex parte delicti.
  
 Pro parte negatiua arguitur primò. In illo casu non est licitum interrogare, scis an  Petrus occiderit, ergo neque interrogare,  scis quis occiderit. Antecedens patet ex dictis in tertia conclusione. Consequentia probatur. Nam responsio testis debet esse specialis, ergo idem est acsi iudex interroget in  speciali.
  
 Secundò. Iudex interrogans testem illo  modo, exponit illum periculo reuelandi reum, de quo nulla præcessit infamia,  ergo peccat, &c. Ad hoc dubium respondet Soto negatiuè in relectione citata, quæstione. 6. dubio. 4. post primam conclusionem, dicit tamen, quòd forte licitum est iudici interrogare de quibusdam indicijs &   circunstantijs delicti, v. g. qua hora occisus est homo, aut quibus armis, quibus  inuentis postea poterit interrogare de reo.
  
 PRO decisione vero sit prima conclusio. Quando delictum est notorium, licitum est iudici inquirere reum generali  inquisitione ex parte personæ. Hanc tenet  Innocentius. 4. super cap. bonæ. de electione. quem sequuntur Iurisperiti. Hanc sententiam tenuit D. Thomas cum esset Bacchalaureus Parisius, vt refert Caiet. supra quæst.  69. art. 2. Tenet eam Bartol. in. l. 2. ff. ad. l. Iuliam. de adult. & in. l. fin. ff. de quibus. quem  omnes legistæ sequuntur. Et probatur primò ex vsu communi omnium iudicum,  qui ita faciunt, qui vsus sufficit derogare legem positiuam quæ præcepit, vt non nisi  præcedente infamia inquiratur de reo, &   hoc argumentum est efficax contra Soto,  qui opinatur legem illam esse positiuam.  Contra quem etiam arguitur secundò. Licitum est iudici quærere indicia, & postea ipsum reum, ergo iam sine infamia quæritur  reus. Consequentia patet. Quia illa indicia  & circunstantiæ non magis infamant ipsum  reum, quam delictum notorium.
  
 Tertiò. Nam alias, si iudex sciens delicta  notoria, non inquireret reos, sed expectaret  infamiam alicuius personæ: perturbaretur  pax & tranquillitas reipublicæ crebris facinoribus, nam pessimi quique auderent crimina perpetrare, ergo &c.
  
 Quartò. Visitatoribus licitum est inquirere an subditi sciant aliqua delicta in communitate correctione digna, etiam vbi nulla præcessit infamia, ergo multo magis vbi  delictum est notorium. Hanc conclusionem   tenet Syluest. verbo, inquisitio. §. 7. & Caiet.  opusc. 17. responsionum, respons. 5.
  
 Secunda conclusio. Quando crimen non   est notorium, est tamen fama de illo: hunc  ordinem seruabit iudex. Primo inquiret, an  sit certum illud crimen: deinde quisnam fecit poterit interrogare in generali, sicut in  prima conclusione dictum est.
  
 Ad primum argumentum respondetur,  nego consequentiam. Ad probationem respondetur, quòd si interrogatus sciat esse secretum quòd Petrus occidit, debet respondere senescire. Neque enim iudex circa ordinem legis naturæ interrogat sed intendit quod   interrogatus faciat quod debet. Iudex enim  facit suum officium pro bono communi.
  
 Ad secundum aliqui dicunt, quòd iudex  tenetur admonere interrogatum quod  non  intendit, vt reuelet quod non est licitum reuelare.  Sed profectò non potest obligari iudex ex  iustitia ad hanc admonitionem: quia exercet  officium ministri reipub. pro bono communitatis. Quod si interrogatus nescit respondere, sibi imputet, eo vel maxime quòd tali periculo se exposuit homicida, vnde illud inconueniens est per accidens respectu iudicis.
  
 DVbitatur tertiò, An testis qui se abscondit sciens mandatum citatorium dimanasse à iudice quo vocatur ad iudicium teneatur ad restitutionem detrimenti quod incurrit pars in cuius fauorem vocabatur.
  
 Arguitur primo pro parte affirmatiua.  Quando edictum est generale præcipiens,  vt omnis qui sciuerit certum crimen manifestet illud: tunc secundùm communem sententiam, qui non manifestat, tenetur ad restitutionem, ergo multo magis in nostro casu.
  
 Arguitur secundò. Iudex vt persona publica iuste applicat testimonium vnius ciuis alteri in cuius fauorem  ferendum est, ergo talis ciuis tenetur ex iustitia testificari.
  
 Arguitur tertiò. Si alicui præcipiatur, quod   exhibeat scripturam  publicam, & occultauerit  eam, tenetur restituere parti litiganti omnia  damna, ergo. Ob hæc argumenta Soto lib.  5. iustit. q. 7. art. 1. tenet partem affirmatiuam:  &  Nauar. manual. c. 25. nu. 44.  & est ferè  communis sententia. Alij aiunt quod si notificatum est  testi mandatum, tenetur restituere: sin autem, non tenetur.
  
 PRO decisione huius difficultatis sit prima conclusio. In casu posito in principio  dubij, testis qui se occultat de industria ante  notificationem mandati, peccat contra charitatem  & contra iustitiam legalem. Contra charitatem quidem, quoniam tenetur proximo  fauere absque proprio damno. Contra iustitiam verò legalem, quia tenetur correspondere   ipsi reipublicæ in rebus necessarijs gubernationi, quando fuerit interrogatus: sed ille se  abscondit ne hoc faciat: ergo peccat contra  iustitiam legalem. Erit autem peccatum mortale vel veniale pro grauitate materiæ.
  
 Secunda conclusio. Testis ex eo solum,  quòd non reddit testimonium occultando  se postquam scit mandatum promanasse à   iudice, siue etiam postquam intimatum est  illi, non tenetur ad restitutionem  faciendam parti  in cuius fauorem petebatur testimomium. Ratio  potissima est: quia ille non peccat contra iustitiam commutatiuam: ergo non tenetur ad  restitutionem. Antecedens probatur, quia ille    non tenetur ad reddendum testimonium  nisi ex charitate vel ex iustitia legali: ergo  non peccat contra iustitiam commutatiuam. Antecedens probatur. Ante mandatum iudicis non tenebatur nisi solum ex charitate reddere testimonium: sed mandatum  iudicis solum inducit obligationem iustitiæ legalis, ergo post mandatum tenebitur  solum ex charitate & ex iustitia legali.
  
 Secundò probatur conclusio. Post mandatum iudicis si testis non testificetur, non  tenebitur restituere fisco vel iudici lucrum  quod impedit eis, quod acquisituri essent  ex condemnatione alterius partis, ergo etiam   neque ipsi parti læsæ. Antecedens est manifestum ex his quæ diximus sup. quæst. 69.   Et probatur consequentia. Quia per mandatum iudicis per se primò  & immediatè   ordinatur testis ad rempublicam, scilicet,  ad tribunal publicum, vt deseruiat illi & illi  foueat, ergo si iniuria quæ fit tribunali non  comparendo non obligat ad restitutionem,  multo minus tenebitur restituere parti respectu cuius secundariò se habet ipse testis  per mandatum iudicis.
  
 Tertiò. Si ex iustitia commutatiua teneretur reddere testimonium in fauorem partis: sequitur quòd cum æquali damno deberet reddere. Patet consequentia. Quia  altera pars haberet ius ad meum testimonium sicut ad rem propriam, ergo secundùm regulas restituendi cum æquali detrimento debet homo reddere illud testimonium. Denique probatur ex ratione qua Diuus Thomas probat primam concluisonem   articuli, quæ quidem tantum inducit obligationem iustitiæ legalis: ait enim, quòd tenetur obedire homo superiori.
  
 AD argumenta in contrarium respondetur. Ad primum nego antecedens,  sed solum erit peccatum contra iustitiam legalem & contra charitatem proximi: quemadmodum si respublica præciperet edicto  quoddam generali, vt omnes diuites singulos pauperes sustentarent, si quis diues non  sustentaret pauperem, non peccaret contra  iustitiam commutatiuam: sed tantum contra   legalem, & contra charitatem proximi.
  
 Ad secundum respondetur, quòd iudex  applicat eo modo quo potest testimonium    vnius ciuis in fauorem alterius, scilicet, præcipiendo & obligando illum secundùm iustitiam legalem.
  
 Ad tertium argumentum negatur consequentia. Est enim differentia, quòd scriptura est instrumentum publicum, ad cuius manifestationem habet ius quicunque indiget  illo testimonio: vnde qui occultat scripturam illam, aufert ius ab altero & tenebitur  restituere. Cæterum testimonium ipsius testis non subiacet nisi dominio ipsiusmet, vnde si non reddit testimonium nulli facit iniuriam contra iustitiam commutatiuam.
  
 SED vt hoc magis explicetur est dubium   quartum, An postquam testis comparet in iudicio & interrogatur iuridicè: teneatur respondere, & si non respondeat veritatem quam nouerat, an teneatur restituere?
  
 Pro parte negatiua arguitur primo ex  secunda conclusione dubij præcedentis. Antea quam compareat in iudicio non tenetur  restituere, etiam si de industria se absconderit, ergo neque etiam existens in iudicio tenebitur ex iustitia commutatiua veritatem  manifestare. ¶ Secundò. Sæpe ex testimonio veritatis imminet periculum ipsi testi:  ergo tunc non tenebitur testificari. ¶ Tertiò.  Continget sæpe, quòd testis interrogatus iuridicè peccasset ante interrogationem si deponeret crimen alicuius, ergo neque postea tenebitur respondere. Antecedens patet. Sit enim casus quòd testis poterat per  correctionem fraternam prouidere bono  proximi & communitati, tunc sane tenebitur non reuelare crimen illud in iudicio, vt  ostendimus supra quæst. 68. art. 1. vbi diximus, quòd si denuntiet peccat & contra charitatem &  contra iustitiam commutatiuam.  ¶ Quartò. Sit casus quòd aliquis accusauit  cum obligatione probandi duobus testibus  aliquod crimen, sed tamen reuera non habet nisi vnicum testem, tunc iudex iuridicè   interrogat testem, & ille non tenetur respondere sciens se esse vnicum testem, ergo &c.  ¶ Quintò. In inquisitione generali quantum ad personam, speciali vero quantum  ad delictum notorium, iudex iustè interrogat testem, vt paulo ante diximus:  & tamen  testis non tenetur respondere nisi præcesserit infamia, ergo.
  
   Sextò. Doctores & consiliarij quos consulunt ipsi rei vt sibi prospiciant, non tenentur testificari quantum libet iudex iuridicè   inquirat & interroget etiam præcedente infamia alicuius personæ, ergo &c.
  
 PRO decisione huius, sit prima conclusio. Testis iuridicè interrogatus non tenetur ex iustitia commutatiua manifestare  veritatem. Probatur. Quia præceptum iudicis addit præceptum obligans ex iustitia  legali subditum ad respondendum: sed antea non tenebatur ex iustitia commutatiua  respondere: ergo neque modo. Et confirmatur. Si Rex præciperet in aliqua necessitate vrgente reipublicæ, vt quilibet ciuis  proficisceretur ad bellum, ille qui non proficisceretur ad bellum non peccaret contra  iustitiam commutatiuam, nec enim teneretur restituere damnum quod sequutum  est, ex eo quòd ipse non militauit, ergo iudex non potest amplius obligare ad testificandum testem quam Rex ad militandum.  Præterea. Testis post mandatum iudicis se  abscondens de industria, non tenetur restituere, ergo neque postea in iudicio tenebitur restituere si occultat veritatem.
  
 Secunda conclusio. Si testis respondeat  semel interrogatus iuridicè, tenetur respondere veritatem ex iustitia commutatiua. Probatur. Quia suo mendacio factum est vt innocens condemnaretur, ergo tenebitur ad  restitutionem damni. Patet consequentia.  Quia ex iustitia commutatiua tenetur vnusquisque non facere actionem ex qua sequitur damnum proximi, si tamen sine suo incommodo notabili possit vitare. Hinc sequitur ea dem ratione quòd testis in isto casu tenebitur restituere iudici vel fisco bona ad  quæ habebant ius ante sententiam, si ex eius  falso testimonio forte amittunt illa: non tamen tenebitur restituere illa bona quæ essent  lucraturi ex condemnatione rei. Ratio est,  quia ad illa non habent ius nisi mediante condemnatione rei: & quia testis non tenebatur ex iustitia commutatiua concurrere ad  condemnationem rei, non tenebitur restituere fisco pœnam quam reus esset soluturus: sicut etiam ipse reus non tenetur restituere illam pœnam, etiam si suo mendacio  eripuerit à condemnatione. Itaque habemus, magnam esse differentiam inter occultationem & silentium testis, & inter falsum  testimonium quod reddit. Per hoc enim tenetur restituere: per illud autem non tenetur, quia non peccat contra iustitiam commutatiuam. Quod enim supra diximus  quæst. 62. art. 7. quòd tenetur restituere mutus siue non manifestans: explicauimus de  non manifestante, qui tenetur ex iustitia  commutatiua, siue ex officio manifestare:  sicut est custos alicuius domus aut vineæ.  Cæterum si aliquis videat furem intrantem  in domum vicini & taceat, non tenetur loqui nisi ex charitate: vnde si tacet non tenetur restituere.
  
 AD primum argumentum in contrarium respondetur, quòd testis non magis tenetur manifestare veritatem constitutus in iudicio, quam antea dum esset iam  vocatus iuridicè: sed tamen tenetur si respondet respondere veritatem: alioquin tenebitur restituere, si ex eius falso testimonio datum est damnum alicui. Si obijciat aliquis  ex cap. qui cum fure. de furtis. vbi dicitur, quod   ille etiam est fur qui quærente possessore non   indicat. Respondetur, quòd est intelligendum quantum ad culpam quæ includitur  in peccato contrario charitati & misericordiæ: sicut explicatur etiam illud dictum Ambrosij. Pasce fame morientem, si non pauisti occidisti, hoc est imputabitur tibi ad culpam mors alterius, scilicet, contra charitatem   non contra iustitiam.
  
 Ad secundum respondetur, quòd non tenetur testis etiam iuridicè interrogatus reddere testimonium veritatis cum notabili  damno aut periculo proprio, nisi forte bonum publicum id postulet, aut alias obligetur ex ordine charitatis subire aliquod detrimentum, ad euitandum maius damnum proximi, præsertim in rebus altioris ordinis.  Quando autem teneatur: non est præsentis  loci definire, sed pertinet ad quæstionem. 26.   in ista parte.
  
 Ad tertium respondetur, quòd testis si  adhuc potest corrigere fraternaliter proximum & prouidere boni communi, non tenetur respondere: imo tenetur respondere  se non scire: neque est inconueniens quòd  iudex iuridicè interroget: quia potest esse    bellum iustum ex vtraque parte supposita  ignorantia. Iudex autem ignorat per correctionem fraternam sufficienter prouideri bono communi & bono partis alterius, quæ   habet vicem actoris. Imo vero etiam si iudex sciat vt persona particularis, quòd per  correctionem fraternam potest prouideri  omni incommodo: si tamen ipse iudex fuerit postulatus ab accusatore, vel à parte contraria, vt iuridice procedat: tenetur ex officio iuridice procedere: quia per accidens se  habet scientia illius particularis de correctione fraterna, in ordine ad iudicium publicum. Et ita possumus dicere, quod adhuc iudex in illo casu ignorat in quantum iudex  est, per correctionem fraternam posse corrigi sufficienter delinquentem: quemadmodum etiam supra diximus, quæst. 62. art. vltimo,  quod non tenetur homo restituere rem  alienam cum magno detrimento rerum eiusdem ordinis, & tamen iudex ipse tenetur cogere illum vt restituat, postulante parte contraria, vt fiat iudicium in foro exteriori: quia  huiusmodi damnum quod patitur debitor, per accidens se habet ad considerationem iudicij.
  
 Ad quartum respondetur, quod testis non  tenetur respondere iudicum etiam iuridice  interroganti, quando accusator non habet  nisi vnicum testem. Huius oppositum tenet  Soto lib. 5. de Iustitia. quæst. 7. art. 1. Sed probatur nostrum dictum. Illa sententia est  iniusta quæ non habet nisi vnicum testem,  ergo testis ille non tenetur respondere, etiam   si iudex ex ignorantia vel ex præsumptione iuris iustè interroget. Diximus ex præsumptione iuris: quia potest contingere quod   iudex sciat vt persona particularis, quod accusator non habet nisi vnicum testem: & nihilo minus tenetur interrogare: quia ex præsumptione iuris cuius minister est præsumitur accusator habere duos testes & legitimè   accusare: vnde compellitur ipse iudex interrogare. Cæterum si ipsemet iudex posset repellere illam accusationem citra scandalum,  teneretur non admittere: quia vnicuique  mandauit Deus de proximo suo. Ergo tenetur  defendere reum qui patitur iniuriam, si id  potest sine detrimento boni communis.
  
 Ad quintum. Iam diximus in præcedentibus quòd iudex non potest interrogare de  persona in speciali, via inquisitionis, nisi pręcesserit infamia: vnde nec testis tenebitur respondere. ¶ Ad sextum respondetur, quòd  nemo tenetur denuntiare vel testificari de  crimine quod ipsius fidei commissum est sub  secreto: nisi forte bonum commune periclitetur. Ratio huius est: quam ponit D. Tho.  art. 1. ad 2. Quia seruare secretum commissum, est iuris naturalis. Ergo iudex non potest aliquid præcipere contra hoc ius naturale. Quando vero bonum commune periclitatur, tunc ius naturale seruandi secretum  amici, non habet locum: quia est aliud ius  vniuersalius & fortius. Quia vnusquisque tenetur defendere bonum commune dum periclitatur. Vnde tunc etiam non interrogante iudice, tenetur homo reuelare secretum  illud particulare. Ea quæ diximus de secreto seruando, multò magis obligant eos quos  consulunt homines ad salutem spiritualem  & corporalem: vt sunt Theologi & Medici  & Iurisperiti. Ratio est, quia aliàs tolleretur  de medio vniuersalissimum quoddam refugium miserorum, quod est necessarium  reipublicæ, scilicet consultatio ad medendum sibi in suis miserijs. Vnde sequitur, quod   non nisi pro vitando notabili reipublicæ detrimento debent reuelare eiusmodi secretum. Theologus vero si consulitur in ordine ad sacramentum pœnitentiæ, in nullo casu potest reuelare. Nam de confessarijs nihil hic definimus. Constat enim quòd iure  diuino tenentur seruare sigillum in omni  euentu absque exceptione. Notandum denique quòd patres & filij & omnes qui sunt  in recta linea non admittuntur in iure ad testimonium contra se ipsos, etiam si veniant  voluntarij ad testificandum. Hoc habetur  expressè. 4. quæst. 3. §. Item parentes. & in. l.  parentes. C. de testibus. Præterea etiam fratres & sorores, gener & socerus, vitricus &   nouerca, priuignus & priuigna, patruus &   patruelis, auunculus vel nepos ex fratre vel  sorore admittuntur quidem vt testes contra  se inuicem, non tamen possunt compelli ad  testificandum. Hoc patet vbi supra in. l. Iulia. ff. de testibus.  & communis sententia Iurisperitorum extendit hoc ipsum ad coniuges. Ratio horum omnium fundatur in iure naturali. Nam  bonum patris &  bonum filij est  quasi idem  bonum. Vnde sicut nemo est testis  contra seipsum, ita nemo admittendus est testis contra patrem aut econuerso. Alij vero gradus recitati ita sunt inter se coniuncti etiam  ad bonum reipublicæ, vt nefas sit illos compellere ad testificandum contra se inuicem.  Prædicta vero sunt intelligenda dummodo bonum commune non periclitetur. Tunc  enim prædicti gradus tenentur testificari &   possunt compelli, si non sint alij testes. Vt v. g.  in casu hæresis, & in casu læsæ maiestatis:  præsertim cum hæc crimina sunt in fieri.  De qua re vide capit. si audieris. 23. quæst. 5.  & Syluestrum in verb. testis. quæst. 1. atque  hactenus de secunda parte.
  
 IN tertia parte dicendum est de teste. Dubium primum sit, an cum dubitat testis.  An iudex interroget iustè vel non, teneatur  respondere? Pro parte negatiua arguitur primo. In tali casu reus non tenetur respondere, vt diximus quæst. 69. art. 1. & 2. in prima  parte tractatus, ergo neque testis. ¶ Arguitur  secundo. Dubium ipsius testis potest oriri  ex varietate opinionum, & tunc non tenetur testis sequi opinionem iudicis, sed poterit sequi contrariam. Ergo non tenebitur respondere. ¶ Sed arguitur in oppositum pro  parte affirmatiua. In dubijs melior est conditio possidentis, sed iudex est in possessione præcipiendi testi, vt respondeat: ergo testis tenebitur respondere. Quemadmodum mulier quæ dubitat an iste sit suus vir, tenetur  reddere debitum petenti. Vt est definitum in  c. Inquisitioni. de sent. excom. De ista quæst.  disputat Soto in relect. citata membr. 3. q. 2.
  
 PRO decisione sit prima conclusio. Si  in tali casu nullum detrimentum sequitur alicui ex tali testificatione, tenetur homo testificari. Probatur argumento facto  pro parte affirmatiua.
  
 Secunda conclusio. Si ex testificatione sequatur detrimentum testi vel reo vel alicui  testium, & ex silentio testis non sequitur aliquod detrimentum alicui, tenetur non respondere:  & potest dicere se nescire. Probatur. Nam in dubijs tutior pars est eligenda.
  
 Tertia conclusio. Si ex testificatione sequatur detrimentum reo, & ex silentio sequatur æquale detrimentum actori: tunc    etiam debet tacere vel dicere se nescire. Ratio est ex illa regula iuris: cum partium iura  sunt obscura, reo potius fauendum est quam actori. Eo vel maximè  quod reus est in possessione, ergo in dubio melior erit conditio possidentis. ¶ Quarta conclusio. Si detrimentum   quòd sequitur actori ex eo quod testis non testificatur est notabiliter grauius, quam detrimentum quod sequitur reo ex testificatione, tenebitur testis testificari in casu posito.  Vt v. g. si honor vel vita actoris periclitatur:  reus autem solum incurrit damnum rerum  temporalium. Et rursus si omnia bona temporalia actoris, quæ sunt magni momenti  pereunt: reus verò mediocrem quandam  iacturam facit rerum  temporalium, tenebitur testis  testificari. Ratio huius est, quia ex duobus malis minus est eligendum, vt habetur  in cap. duo mala. 13. dist. decreti ex Concil.  Toletano. 8. Et est Arist. 2. Ethic. cap. 9. Sed  aduertendum est opus esse prudentia ad iudicandum quod nam damnum est notabiliter grauius in actore quam in reo. Ex hac  quarta conclusione sequitur corollarium certissimum, quod si ex silentio testis bonum  commune periclitatur: tenetur testificari in  illo casu. ¶ Ad argumenta respondetur.  Ad primum nego consequentiam. Quia multo durius est obligare aliquem, vt dicat contra se ipsum, quàm vt dicat contra alium. Item   damnum quod sequitur actori ex silentio  rei potest ipse reus restituere. At verò damnum quod sequitur actori ex silentio testis,  non est in potestate eius restituere. Et propterea non est mirum quod aliquando testis teneatur respondere, quando non tenetur ipse  reus. ¶ Ad secundum respondetur, quod ita verum est, quod testis non tenetur sequi opinionem iudicis interrogantis: sed poterit sequi  non solum opinionem sibi probabiliorem,  sed etiam æquè probabilem, dummodo seruet documenta data in conclusionibus.
  
 Ad argumentum pro parte affirmatiua  respondetur, quod simili ratione potest probari  secunda & tertia conclusio. Nam & reus est  in possessione, ergo in dubio fauendum est  illi. Cæterum ad argumentum in forma respondetur nego minorem, non enim est in possessione iudex ad interrogandum in illo casu  particulari. Soto vbi supra, plurima documenta profert, vt ostendat quando teneatur  subditus obedire Prælato dubitans an Prælatus iustè præcipiat. Sed tamen nos breuiter  præter documenta data in conclusionibus, vnum   proferimus satis vtile. Quotiescunque subditus  præcipitur facere aliquid in cuius exercitio  se habet vt instrumentalis causa in ordine ad  effectum principalis agentis, tenetur obedire:  etiam si dubitet, quod prælatus iustè præcipiat.  Vt verbi gratia, miles qui dubitat an bellum  sit iustum vt procedit à Rege, tenetur nihilominus militare, si præcipitur à Rege vt militet: quia ad officium militan di non pertinet examinare causas iustitiæ belli: hoc enim est principalis agentis. Quapropter si  miles non est certus, quòd bellum est iniustum, tenetur militare. At vero testis est causa principalis testificandi in ordine ad condemnationem rei vel absolutionem. Vnde  ad illum pertinet examinare, an procedatur iuridice vel non. Et in casu dubij debet  sequi documenta data. Aliud exemplum est  huius doctrinæ. Prædicator est causa principalis prædicandi. Vnde si prælatus præcipiat illi, vt prædicet aliquam doctrinam de  qua prædicator dubitat, an sit doctrina sana:  tenetur non prædicare. At vero præco bene  potest clamare edictum, etiam si dubitet,  an sit sana doctrina vel non. Quia ad officium illius non pertinet examinare an sit  doctrina sana vel non.
  
 DVbium secundum est. An testis qui  scit se non iuridice interrogari, possit  sine mendacio & sine peccato respondere  & iurare, se nescire, non vidisse, &c. Ad hoc  facilis est responsio ex his quæ dicta sunt.  quæst. 69. de reo interrogato contra ordinem iuris. ¶ Sit igitur conclusio. Omnia  quæ licita sunt reo interrogato contra ordinem iuris, licita sunt etiam testi, præterquam   quòd reo licitum est cedere iuri suo & respondere quòd fecit crimen, etiam interrogatus contra ordinem iuris. Sed hoc non erit  licitum testi interrogato contra ordinem iuris: quia non est in eius arbitrio positum cedere iuri alieno: atque hactenus de tertia parte sufficiat.
  
 DVbium est in quarta parte, An quando per iniuriam factam reo vel testi,  venit crimen in notitiam iudicis publice, liceat iudici vltra procedere vsque ad condem nationem. ¶ Pro parte negatiua est vnicum argumentum ex regula iuris, scilicet  ex iniuria non nascitur ius. Ergo iudex non  habet ius ad procedendum vltra ex iniuria  facta. ¶ Pro parte affirmatiua est aliud argumentum. Ad bonum reipublicæ pertinet  vt delicta semel publicata in iudicio, puniantur. Ergo etiam si ab aliquo iniuriosè publicata sint, puniri debent. De ista quæstione  multi multa dicunt.
  
 PRO decisione nota primò, quod iudex potest dupliciter considerari. Vno modo  vt persona particularis. Alio modo vt minister reipublicę fungens ipsius autoritate. Secundo nota, quòd iniuria potest fieri vel à   iudice vel ab alio. Tertio nota, quòd iniuria  potest fieri vel in ipso foro exteriori, quia  est contra leges considerabiles in illo foro.  Altero modo potest fieri in foro conscientiæ: quia est contra leges diuinas non considerabiles in foro exteriori.
  
 Sit ergo prima conclusio. Quotiescunque   iudex scit ex iniuria, quomodo libet facta alicui, procedi contra ipsum, tenetur inquantum   persona particularis impedire processum  fieri, si id potest sine scandalo non frangendo leges iudicis, aut contraueniendo iuri alterius partis. Probatur prima pars. Quia iudex eo quòd iudex est, non deobligatur à   lege communi singulis hominibus, scilicet,  quia Deus vnicuique mandauit de proximo  suo. Ergo vbi poterit sine aliquo impedimento  & inconuenienti, tenebitur defendere innocentem. Secunda pars probatur. Nam bonum commune præferendum est bono particulari: ergo debet procedere iudex secundum allegata & probata, si aliter non potest  defendere reum. Tertia pars probatur. Nam  non sunt facienda mala, vt inde eueniant bona, ergo non est facienda iniuria vni parti,  vt altera ab illa eripiatur.
  
 Secunda conclusio. In republica Christiana si iudex sciat iniuriam factam esse reo, ex  reuelatione confessionis sacramentalis, &   hoc posse probari in iudicio, tunc iudex non   potest vltra procedere: sed tenetur omnia  acta reponere. Probatur ista conclusio. Quia  maius scandalum est & magis perniciosum,  vt ex tali fundamento sacrilego vltra procedatur, quàm ex eo quòd reus non puniatur.  Arcerentur enim homines à sacramento confessionis, si illa via licitum esset iudicibus condemnare peccatores. Item est alia ratio. Nam   id quod confessarius scit in confessione, cognoscit secretissimè loco Dei, sed per ea  quæ solus Deus scit, non potest condemnari   aliquis in iudicio. Ergo neque per ea quæ confessarius scit. ¶ Tertia conclusio. Si iudex vt  persona publica iniuriam facit reo vel testi, scilicet, quia non procedit iuridice & hac via  accipit cognitionem alicuius criminis, tenetur non vltra procedere: sed debet reponere  omnia acta ab actione iniuriosa. Hæc conclusio habetur in ca. qualiter &  quando. 1. de actionib. Vbi Innocent. III. multis rationibus ostendit, ita faciendum esse. Quarum vna  est, quia ex his quæ inordinatè sunt acta, non   potest ordinabiliter agi. Vide Soto in relect.  citata membr. 3. q. 1. conclu. 5. qui quidem tenet istam sententiam. Sed ait grauem iniuriam   necessariam esse, vt iudex teneatur reponere  acta. Sed tamen rationes Innoc. III. probant quam libet iniuriam, quæ sit peccatum  mortale, sufficere, vt vltra non procedat iudex. Alij vero Theologi moderni dicunt, quod   etiam si iniuria grauis sit facta à iudice, tamen  si crimen est enorme quod manifestum est  in iudicio, potest & tenetur iudex vltra procedere ad vitandum scandalum reipublicæ,  Soto vbi supra ait, quod forte ita licitum est. Nobis tamen oppositum videtur certum. Ratio  est, quia non est licitum occidere innocentem   pro salute totius reipublicæ, sed ille reus est  innocens, qui non probatur legitimè esse nocens. Ergo non debet occidi ad vitandum  scnadlum illud. Alij vero dicunt quod  postquam   sua confessione reus conuincitur esse nocens,  etiam si confessio sit iniustè extorta per tormenta: potest iudex procedere propter bonum rei  publicæ. Sed tamen ista sententia mihi non placet, quia confessio conuincens in iudicio debet esse legitima & voluntaria &  nequaquam   per vim extorta. Quemadmodum si latro minando  mortem alicui, nisi dederit pecunias, non accipit dominium  pecuniarum: etiam si alius dederit, sed tenetur restituere: ita etiam iudex, qui  per iniquam  comminationem  tormentorum aut  etiam per ipsa tormenta extorquet iniquè  confessionem, non acquirit aliquod ius ex illa confessione contra ipsum reum, sed debet reponere omnia acta &  constituere reum in sua immunitate, sicut erat ante iniuriam  factam. Quia  profecto est maius scandalum  & magis perniciosum reipublicæ, vt iudex autoritate publica abutens, iniuriam faciat in iudicio, quàm  quod reus per iniquitatem confessus dimittatur.  Alij vero dicunt  quod  cum ordo iuridice procedendi   sit ex legibus humanis, possunt istæ leges  per contrarium vsum reuocari: præsertim in commodum ipsius reipublicæ. ¶ Ad hoc tamen  respondetur, quod iste non est vsus sed abusus iudicum  peruersorum. Deinde respondetur, quod est contra ius naturæ, vt quis condemnetur sine scientia publica legitimè habita, hoc est absque iniuria facta ipsi reo à republica vel à ministro illius. Ex quo sequitur quod si processus fiat  per viam inquisitionis, necesse est vt præcedat  infamia iure naturæ, vt supra ostendimus. Si  autem fiat processus per viam  accusationis, necesse  est vt ad sint duo testes ad condemnationem   rei vel semiplena probatio ad interrogationem   &  tormentum: &  quamuis leges humanæ multa disponant circa huiusmodi processus, tamen  quædam  illarum nihil aliud sunt quàm explicationes iuris naturalis: & facere contra illas, est  perinde atque frangere ius naturæ.
  
 Quarta conclusio. Quando iudex vt persona priuata, scilicet extra actus iudiciarios, facit iniuriam reo, v. g. dando pecuniam testibus  falsis, vnde factum est vt secundum allegata &   probata reus sit condemnandus, tunc iudex tenetur omnibus medijs vti ad liberandum reum,  etiam  cum periculo proprio, proportionato tamen respectu detrimenti, quod patietur reus  si iudicetur secundum allegata & probata. Dicimus autem  cum proportionato periculo: quia  non tenetur iudex cum  detrimento  bonorum altioris ordinis, restituere reo bona inferiora.  V. g. cum periculo vitæ aut honoris, non tenetur restituere bona temporalia. Sed tamen tenebitur cum  æquali periculo. Probatur ista conclusio sic explicata ex regulis restitutionis.  Nam qui facit iniuriam, tenetur cum  æquali periculo satisfacere. Sed tamen est aduertendum,  quod si iudex non potest aliquo modo restituere damnum quod fecit, vel non potest sedare  scandalum reipublicæ: bene potest sine peccato iudicare secundum allegata & probata. Ratio est quia iudicando secundum allegata &     probata facit officium reipublicę, ergo ex hac  parte non peccat, licet maneat obnoxius restitutioni faciendæ totius damni quod patitur  proximus ex eo quod per præteritam  iniuriam damnificatus est. ¶ Quinta conclusio. Quando iudex scit quod reus patitur iniuriam ab aliquo in  foro exteriori, & in ipso processu iudiciali,  siue qui facit iniuriam sit officialis reipublicæ,  siue non debet facere quod in se est inquantum   est iudex, vt in iudicio manifestetur iniuria  quæ fit reo, neque vltra procedatur. Hæc conclusio probatur. Nam iudex est custos iudicij  ex officio proprio, ergo ad eum pertinet prouidere, ne quis in iudicio patiatur iniuriam.  Vnde tenebitur ad restitutionem si in hac parte fuerit negligens. Ad argumentum  contra  partem  negatiuam quatenus militat contra quartam  conclusionem  respondetur, quod ex iniuria non nascitur ius, sic intelligitur: quod is qui facit iniuriam  non acquirit sibi ius contra iniuriatum. Non  ergo iudex post iniuriam  factam extra iudicium   contra  reum, acquir it sibi ius inquantum est persona particularis, sed potius reipublicæ, & sibi vt ministro illius. Quo fit vt nullum  emolumentum sibi possit accipere ex bonis condemnati. Cæterum bene potest accidere, vt ex iniuria quam quis facit vni, acquiratur ius ab alio.  Vt v. g. si quis promittat Petro pecunias, vt  occidat Paulum: si Petrus occidit illum acquirit  ius ad illas. Similiter si quis accipit pecunias  vt sit falsus testis, acquirit ius ad illas ex falso  testimonio. Si autem accipiat illas vt sit verus  testis, non acquirit dominium vt habetur in ca.  non sanè. 14. q. 5.  ¶ Ad argumentum pro parte  affirmatiua, quatenus militat contra  secundam   & tertiam conclusionem  respondetur, quod magis  pertinet ad bonum reipublicæ, vt nullus condemnetur ex reuelatione sacramentalis confessionis, aut contra  ordinem iuris naturalis ab  ipso iudice publicè prætermissum quàm quod   delicta sic cognita puniantur. Et hactenus  de quarta parte. In quinta vero parte explicandum est quando teneatur testis non vocatus ex charitate testificari.
  
 DVbitatur primò, An in causis ciuilibus in quibus agitur de bonis temporalibus teneatur testis etiam non vocatus ex charitate testificari propter commodum temporale proximi? ¶ Pro parte negatiua arguitur  primò. Testis non vocatus non tenetur testificari nisi ex charitate: sed ad opera charitatis:  nemo tenetur nisi in graui necessitate proximi: ergo non semper tenebitur in casu posito  testificari. Probatur consequentia. Quia sæpe  contingit, vt proximus maneat diues amisso  bono aliquo temporali. Secundo, testis voluntarius vt in plurimum incurrit aliquod damnum,  conciliat enim odium aut inimicitias aliquorum.  Ergo non tenebitur cum tanto detrimento testificari. Tertio, ad opera charitatis maximè   obligantur sacerdotes &  Episcopi, sed isti sunt priuilegiati à ferendo testimonio. Ergo non est  opus charitatis testificari aliquem  non  vocatum.
  
 PRO decisione sit prima conclusio. Quoties proximus graue detrimentum paritur  in rebus temporalibus, tenetur homo vltro testificari, nisi excusetur aliqua rationabili causa. Ista conclusio asseritur à D. Tho. in arti.  &   probatur testimonijs ab ipso adductis. Sed  est notandum, quod alia necessitas requiritur in  proximo, vt quis teneatur dare illi eleemosynam: & alia requiritur vt quis teneatur defendere bona quæ iam habet. Ad hoc enim  non necesse est, quod  proximus sit pauper & egestate prematur: sed sufficit quod mediocri quadam diligentia possit illum eripere ne patiatur  detrimentum in bonis quæ iam habet. Ad illud autem aliud necesse est, quod egestate  prematur. Ratio est, quia ad dandum eleemosynam debeo auferre de proprijs bonis: non  autem ad testificandum. ¶ Secunda conclusio.  Quando homo testimonio huiusmodi vltroneo incurrit aliquod detrimentum notabile, non tenetur testificari. Probatur, quia etiam   vocatus testis non tenetur cum tali detrimento testificari, ergo multo minus non vocatus.  Sed nota quòd detrimentum illud iudicandum   est esse notabile per comparationem  & proportionem ad detrimentum, quod patietur proximus si testis non testificetur. Vnde sequitur,  quòd si proximus est in periculo amittendi  totam substantiam, tenebitur testis cum aliquali  detrimento suorum  bonorum  temporalium testificari: non tamen cum periculo vitæ vel honoris: quæ proportio iudicanda semper est ex  regula ordinis charitatis. Vnde patet ad primum &  secundum  argumentum. ¶ Ad tertium  respondetur, quod Episcopi & sacerdotes etiam  si sint priuilegiati, vt patet in. l. neque honore.  C. de episc. & cleri. & in. c. quanquam. 14. q. 2.     tamen cum opus fuerit illorum  testimonium, tenentur ex charitate testificari: dummodo sacerdotes id faciant de licentia sui episcopi.
  
 DVbium secundum est. An in causis criminalibus teneatur quis testificari vltro. Prima conclusio. Quando testimonium   est necessarium ad liberandum innocentem  aut eum qui iniustè patitur, tenetur homo  vltro testificari. Ista conclusio est Diui Tho.  &  probatur eisdem rationibus à fortiori, quibus probata fuit prima conclusio dubij præcedentis. Sed intelligenda est conclusio  si homo potest testificari absque periculo suo  notabili: quod quidem periculum iudicandum est secundum prudentiam & regulas  ordinis charitatis esse notabile vel non.
  
 Secunda conclusio. Etiam si homo sciat,  quod ex testimonio suo cum defendit innocentem, condemnabitur iniquus accusator aut  falsus testis, tenetur nihilominus testificari.  Probatur ista conclusio. Nam quod in illo casu  iniquus accusator condemnetur, est effectus  per accidens defensionis innocentis. Ergo propter illum effectum per accidens, non tollitur obligatio defendendi innocentem. Quod  si quis contra obijciat: quòd si ipsemet innocens non tenetur se defendere cum periculo  vitæ aggressoris. Ergo neque testis tenebitur  illum defendere cum tanto periculo. Negatur consequentia. Quia ipse innocens potest  cedere iuri suo propter actum excellentissimum patientiæ. At vero testis non potest cedere iuri alieno (ad quod defendendum obligatur ex charitate) propter effectum illum per  accidens consequutum. Sed quæritur. An testis manebit irregularis si accusator occiditur. Respondetur, quod si ille fuit testis directè   vel indirectè de crimine accusatoris, manebit irregularis: quia fuit testis in causa sanguinis. Si autem suo testimonio nihil aliud fecit,  quàm ostendere innocentiam falsò accusati, non manebit irregularis: sicut neque ille  de quo supra diximus in materia de homicidio, qui clamat vt defendatur pater suus,  non manet irregularis: etiam si occidatur  aggressor ab alijs qui tulerunt auxilium defensionis. Ratio istorum est. Quia ad incurrendam irregularitatem, necesse est vt amittatur mansuetudo ecclesiastica. Hæc autem  non amittitur nisi quando aliquis vel consulit vel exhortatur vel quomodolibet concurrit directè vt causa moralis ad occisionem   alicuius, vel propria operatione truculenta occidit aliquem, etiam si sit defendendo  alium. ¶ Tertia conclusio. Quando accusator accusat ex præcepto. Vt v. g. quia tenetur defendere innocentem, aut rempublicam.  Tunc etiam testis tenetur vltro se offerre ad  testificandum. Probatur quia quæ ratio obligationis obligat accusatorem ad accusandum,  multò magis obligabit testem, quantò cum  minori periculo potest testificari quàm accusator accusare. Hæc conclusio asseritur &   explicatur hic à Caietano. Sed aliqui excipiunt ab hac vniuersali, quando accusator accusat in propria causa, etiam si teneatur ex præcepto accusare, dicunt quod testis non tenetur  vltro testificari. Ratio illorum est, quia tunc  accusator habet rationem aggressoris non defensoris. Sed tamen nobis nulla ratione videtur hæc exceptio facienda. Quia in tali casu  non sua sponte aggreditur accusator ipsum  reum, sed ex obligatione præcepti: vt defendat suum honorem aut vitam. Quapropter  accusatio illius habet rationem defensionis potius quàm aggressionis. Sed tamen intelligenda est conclusio, quando re ipsa accusator tenebatur accusare seclusa omni ignorantia  etiam inuincibili. Alias enim si obligatio accusandi oritur in accusatore ex conscientia  erronea, non tenebitur testis testificari: nisi  habeat eandem ignorantiam.
  
 Quarta conclusio. Quando accusator non   tenetur accusare: & tamen licitum est illi accusare: non tenetur testis vltrò se offerre ad  testificandum. Hæc conclusio est D. Tho. in  artic. Vbi inquit, quod cum agitur de condemnatione alicuius: nemo tenetur vltro testificari, etiam si periculum immineat accusatori.  Et ratio D. Thom. est. Quia ipse accusator  sponte se introduxit in hoc periculum: reus  autem etiam inuitus patitur. Ergo in tali casu licitum est fauere ipsi reo non testificando. Item est alia ratio. Quia antequam accusator accusaret, non tenebatur testis reuelare  crimen proximi. Ergo nec post accusationem   tenebitur vltro testificari. Patet consequentia: quia ipse accusator est omnino voluntarius aggressor. Ergo sua accusatione non obligat testem ad testificandum: sicut non obligat    ad aggrediendum. Ista conclusio est intelligenda, nisi forte testis promiserit accusatori se  testificaturum: aut honor accusatoris sit magni momenti in ordine ad rempublicam: tunc   enim tenetur testis reddere testimomium partim ex fidelitate, si promisit: partim ex charitate & pietate patriæ. ¶ Quinta conclusio.  In eodem casu quando accusator licitè accusat, licitum etiam erit testi reddere testimonium etiam si non sit vocatus à iudice. Probatur, quia eadem ratio quæ  licitam facit accusationem, faciet licitam testificationem. Est enim  accusatio odiosior quam testificatio. Ista conclusio est intelligenda per se loquendo  & absolutè  quantum est ex parte testificandi & accusandi. Cæterum possunt esse aliquæ circunstantię quæ obligent testem tacere, etiam si accusator licitè accuset. Vt v. g. si testis iurauerit se non testificaturum: nisi quando teneatur  testificari. Item si reus accusatus sit coniunctus testi aliqua necessitudine amicitiæ: ita  vt videatur ingratus, si cum posset non testificari contra amicum, testificatus est. ¶ Vltimo  in isto articulo. Nota circa solutionem ad secundum, vbi docet D. Tho. quod iure naturæ tenemur seruare secreta: quod non est peccatum mortale ex genere suo reuelare secretum. Ratio  est, quia reuelare secretum  tantum est per se loquendo contra virtutem fidelitatis, contra  quam   nunquam peccatur mortaliter: nisi simul adiungatur alterius speciei obiectum morale. Quemadmodum veracitas nunquam obligat ad mortale, nisi per hoc quod qui mentitur, frangit  etiam præceptum alterius virtutis.



  
 ARTICVLVS II.   ¶  Vtrùm sufficiat duorum vel  trium testimonium.
  

 AD Secundum sic proceditur. Videtur quod non sufficiat duorum vel trium testimomium. Iudicium enim certitudinem requirit. Sed non habetur certitudo veritatis per dictum  duorum  testium. Legitur enim 3. Reg. 21.  quod Naboth ad dictum  duorum testium falsò    condemnatus est: ergo duorum vel  trium testimonium non sufficit.
  
 ¶ 2 Præterea. Testimonium ad  hoc, quod sit credibile debet esse concors. Sed plerunque  duorum vel trium  testimonium in aliquo discordat: ergo non est efficax ad veritatem in  iudicio probandam.
  
 ¶ 3 Præterea †{
         2. q. 4. ca. præsul. aliqui codices habent hoc cap. in quæst. 5.        
}, Secunda quæstione quinta dicitur: Pręsul non damnetur, nisi septuaginta duobus testibus: presbyter autem Cardinalis nisi  quadraginta quatuor testibus non  deponatur, diaconus Cardinalis vrbis Romæ nisi viginti octo testibus non condemnabitur, subdiaconus, acolytus, exorcista, lector, ostiarius, nisi cum septem testibus non  condemnabitur. Sed magis est periculosum peccatum eius, qui in maiori dignitate constitutus est, & ita  minus est tolerandum. Ergo nec in  aliorum condemnatione sufficit duorum vel trium testimonium.
  
 SED contra est, quod dicitur Deuter. 17. In ore duorum vel trium testium peribit qui interficietur. Et infrà 19. In ore duorum vel trium testium stabit omne verbum.
  
 RESPONDEO dicendum,  quòd secundum Philosophum in  1.  †{
         Li. 1. c. 3 circa prin. & cap. 7. circa finem. tom. 3.        
}  Ethicorum, Certitudo non est  similiter quærenda in omni materia. In actibus enim humanis, super  quibus constituuntur iudicia, & exiguntur testimonia, non potest haberi certitudo demonstratiua, eò  quod   sunt circa contingentia & variabilia. Et ideo sufficit probabilis certitudo, quæ vt in pluribus veritatem  attingat, & si in paucioribus à veritate deficiat. Est autem probabile,  quod magis veritatem contineat dictum multorum, quàm dictum vnius.  Et ideo cùm reus sit vnus, qui negat, sed multi testes asserunt idem  cum actore, rationabiliter institutum est de iure diuino & humano,  quòd dicto testium stetur. Omnis  autem multitudo in tribus comprehenditur, scilicet principio, medio  & fine. Vnde secundum Philosophum in 1.  †{
         Li. 1. tex. 2. tom. 2.        
}  de Cælo: Omne totum   in tribus ponimus. Ternarius quidem constituitur asserentium, cùm  duo testes conueniunt cum actore. Et ideo requiritur binarius testium, vel ad maiorem certitudinem,  vt si ternarius, qui est multitudo  perfecta in ipsis testibus. Vnde &   Eccles. 4. dicitur: "Funiculus triplex  difficilè rumpitur."  †{
         Tract. 36. in Ioan. in vlti. pagina ante finem. to. 9.        
}  Augustinus autem super illud Iohan. 8. Duorum  hominum testimonium verum est,  dicit quòd in hoc est trinitas secundum mysterium commendata, in  qua est perpetua firmitas veritatis.
  
 AD primum ergo dicendum, quod   quantacunque multitudo testium  determinaretur, posset quandoque  testimonium esse iniquum, cùm scriptum sit Exod. 23. Ne sequaris turbam ad faciendum malum: nec tamen, quia non potest in talibus infallibilis certitudo haberi, debet negligi certitudo, quę probabiliter haberi potest per duos vel tres testes,  vt †{
         In corp. articuli.        
} dictum est.
  
 AD secundum dicendum, quòd  discordia testium in aliquibus principalibus circunstantijs, quæ  variant   substantiam facti (puta in tempore, vel in loco, vel in personis, de  quibus principaliter agitur) aufert  efficaciam testimonij, quia si discordant in talibus, videntur singulares  esse in suis testimonijs, & de diuersis factis loqui. Puta si vnus dicat  hoc factum esse tali tempore, vel  loco, alius alio tempore vel loco,  non videntur de eodem facto loqui. Non tamen præiudicatur testimonio, si vnus dicat se non recordari, & alius asserat determinatum  tempus vel locum. Et si in talibus  omnino discordauerint testes actoris & rei, si sint æquales numero &   pares dignitate, statur pro reo, quia  facilior debet esse iudex ad absoluendum, quàm ad condemnandum,  nisi fortè in causis fauorabilibus, sicut est causa libertatis & huiusmodi. Si verò testes eiusdem partis dissenserint, debet iudex ex motu sui  animi percipere cui parti sit standum, vel ex numero testium, vel ex  dignitate eorum, vel ex fauorabilitate causæ, vel ex conditione negotij & dictorum. Multò autem magis testimonium vnius repellitur, si  sibiipsi dissideat, interrogatus de visu & scientia, non autem si dissideat, interrogatus de opinione &   fama, quia potest secundum diuersa visa & audita, diuersimodè motus esse ad respondendum. Si verò   sit discordia testimonij in aliquibus circunstantijs non pertinentibus ad substantiam facti, puta si tempus fuerit nubilosum vel serenum,  vel si domus fuerit picta aut non,  aut aliquid huiusmodi, talis discordia non præiudicat testimonio: quia    homines non conseruerunt circa talia multum solicitari, vnde facilè  à memoria elabuntur. Quinimò aliqua  discordia in talibus facit testimonium credibilius, vt †{
         Hom. 1. paulô post princ. Incipit hæc homil. Oportuer at nos quiem. to. 2.        
} Chrysost. dicit  super Matth. quia si in omnibus concordarent, etiam in minimis, viderentur ex condicto eundem sermonem proferre, quod tamen  prudentiæ   iudicis relinquitur discernendum.
  
 AD tertium dicendum, quòd illud locum habet specialiter in episcopis, presbyteris, diaconis, & clericis ecclesiæ Romanæ, propter eius  dignitatem. Et hoc triplici ratione.  Primò quidem, quia in ea tales institui debent, quorum sanctitati plus  credatur, quàm multis testibus. Secundò, quia homines qui habent de  alijs iudicare, sæpè propter iustitiam  multos aduersarios habent. Vnde  non est passim credendum testibus  contra eos, nisi magna multitudo  conueniat. Tertiò, quia ex condemnatione alicuius eorum derogaretur in opinione hominum dignitati illius Ecclesiæ  & autoritati, quod  est periculosius, quàm in ea tolerare aliquem peccatorem, nisi valde  publicum, & manifestum, de quo  graue scandalum oriretur.

  

 SVMMA ARTICVLI.
  
 PRima conclusio. Rationabiliter institutum est iure diuino & humano quod dicto  testium stetur in iudicio. ¶ Secunda conclusio.  Requiritur binarius testium, vel ad maiorem   certitudinem ternarius.

  
 COMMENTARIVS.
  
 DVbitatur in hoc articulo, An iure naturæ vel diuino requirantur vel sufficiant   duo vel tres testes in iudicio. Pro parte negatiua arguitur primò. Nam in. l. omnium. C. de  testamentis, dicitur: quod est sufficiens vnius eximiæ autoritatis testimonium. Vt v. g. Imperatoris. Et confirmatur ex communi vsu iudicum,  qui solo testimonio custodis montium condemnant cædentes ligna in syluis vetitis.
  
 Secundò arguitur ex. c. paruulos. &. c. cum   itaque. de consecratione. dist. 4. vbi à Greg. 4.  &  à Leone. 1. diffinitur paruulos à parentum  cura subtractos baptizandos esse nisi aliquis  testetur esse iam baptizatos. Ecce vnius testimonium sufficit vt non baptizentur paruuli.
  
 Tertiò. In multis causis exigitur iure Ciuili & Canonico & Regio maior numerus testium  quam binarius & ternarius, ergo iure naturæ  non sufficit iste numerus. Consequentia patet, quia lex humana non potest derogare iuri  naturali. Antecedens probatur ex. c. præsul. &   ca. nulla. 2. q. 4.  quorum  canonum dicta refert D.  Tho. in art. 3.  & assignat triplicem  rationem  illorum  Decretorum in solutione ad tertium. Item etiam   in. l. hac consultissima. C. de testam. Et Instit.  eod. tit. §. sed cum paulatim. & in. l. 1. & 2. tit. 1.  Part. 6. & in. l. 3. Taur. exiguntur  septem testes in  testamento obsignato, ergo iure naturæ non  sufficiunt duo vel tres. Et confirmatur. Nam  Alex. 3. in. c. cum esses. de testam. videtur reprobare prædictas leges, tamen ipse concludit tandem, quod testamenta quæ parochiani cum suo  presbytero, & alijs duabus vel tribus personis idoneis fecerit in extrema voluntate, firma esse decernimus. Ecce ipsemet Alexander   ponit tres testes esse necessarios ad firmitatem   testamenti signati, ergo non sufficiunt iure naturæ duo vel tres. ¶ Quartò. D. Tho. in art.   ait, rationabiliter institutum esse iure diuino &   humano, ergo non est iure naturæ necessarius  binarius testium. Patet consequentia. Quia quod  iure naturæ  necessarium est non est institutum  aliqua lege, sed potius inditum & insitum.
  
 PRO decisione sit prima conclusio. Quando  non agitur de condemnatione alicuius,  sufficit vnus testis: vt iudex disponat de aliquibus negotijs. Ratio est: quia quilibet præsumitur verax quandiu non probatur mendax,  ergo vbi non est periculum alicuius tertij potest  acceptari vnius testimonium. Et isto modo  dantur in Hispania prouisiones quædam quæ   dicuntur, Reales. ¶ Secunda conclusio. In  causis leuibus etiam si agatur de condemnatione alterius, sufficit vnus testis: quando ita expedit bono communi. Et si aliquis obijcit, ergo    etiam in causis grauibus sufficiet vnus testis,  quando ita expedit bono communi. Respondetur, quòd non potest expedire bono communi, sed potius esset perturbatio boni communis, si in causis grauibus sufficeret vnus  testis. Nemo enim posset in republica esse tutus.
  
 Tertia conclusio. In causis grauibus quando agitur de condemnatione alicuius: iure  naturæ requiritur binarius testium. Probatur ista conclusio. Nam ratio D. Thomæ est  naturalis discursus & demonstratio moralis  ex principio euidenti, ergo iure naturæ constat conclusio. Item etiam in dubio ratione  naturali constat, quòd melior est conditio  possidentis: sed vno teste aiente & reo negante, res dubia est, ergo reus non debet condemnari, quia est in possessione bonorum  suorum. Item etiam iure & ratione naturali  constat, quòd sicut potestas condemnandi  debet esse publica: ita scientia & cognitio facti debet esse manifesta. Sed vbi vnus affirmat & alius negat, res obscura est, ergo non  potest aliquis per talem cognitionem condemnari iure naturæ.
  
 Quarta conclusio. Iure naturæ sufficiunt  duo testes ad condemnationem alicuius. Ista  conclusio probatur primò  à posteriori, quia  multæ respublicæ bene institutæ condemnant reos ad mortem duobus testibus, ergo  iure naturæ non requiritur maior numerus.  Consequentia patet. Nam alias tales respublicæ peccarent contra ius naturæ. Antecedens probatur ex Deuteron. 17.  "In ore duorum vel trium peribit qui interficietur."  Item  cap. 19.  "In ore duorum vel trium testium stat  omne verbum," ergo non est contra ius naturæ. Sed valde notandum est quod dicit D.  Thomas in. 1. 2. quæst. 94. art. 5. ad tertium,   quòd dupliciter aliquid dicitur esse de iure  naturæ. Vno modo quia ad hoc natura inclinat, vt non esse faciendam iniuriam alicui.  Alio modo quia natura circa contrarium illius  nihil determinat. Vt v. g. dicimus quòd iure naturæ omnis homo est liber: & quòd iure naturæ omnia sunt communia: quia ius naturę non determinauit quòd ista bona essent  particularia huius: vel quod aliquis esset captiuus: sed hæc iure gentium introducta sunt.  Dicimus ergo ad propositum, quod hæc quarta conclusio intelligenda est hoc secundo modo: sed tertia conclusio primo modo.
  
 Quinta conclusio. In. l. noua nihil statutum   est iure diuino circa numerum testium præter id quod erat de lege naturæ. Probatur ex  communi proloquio Theologorum, quòd in  lege gratiæ nullum est præceptum diuinum  superadditum naturæ, præter præcepta virtutum Theologicarum & consequentia ad  illa quæ pertinent ad esse gratiæ. Vt v. g. præceptum de inuocanda diuina misericordia,  & præceptum pœnitentiæ virtutis & humilitatis: quæ omnia præcepta semper fuerunt  & in lege naturali & in lege veteri necessaria  ad salutem æternam, quatenus in illis legibus participabatur lex gratiæ. Cæterum specialia præcepta legis gratiæ hoc tempore quando iam explicata est, sunt præcepta de sacramentis: quæ Christus instituit. De qua re vide D. Thom. quæst. 108. vbi sup. vbi dicit, quod   lex noua in exterioribus illa solum præcipere debuit, per quę in gratiam introducimur,  ergo circa numerum testium nullum  præceptum   instituit. Ex quo sequitur, quod cùm Matth. 18.  & Ioan. 8. & 2. Corin. 13. fit mentio de sufficientia duorum vel trium testium testimonij,  non est pręceptum nouum diuinum: sed est  confirmatio iuris naturalis: sicut etiam in alijs  fecit Christus Matth. 5.  "Ego autem dico vobis, omnis qui viderit mulierem ad concupiscendum eam, iam mœchatus est eam in corde suo."   Et tamen hoc de iure naturali erat præceptum.
  
 Ad primum argumentum respondetur,  quod in fauorem vltimæ voluntatis statuit illa  lex, vt si Imperatori quis dixerit se relinquere hæredem talem: valeat testimonium Imperatoris pro toto numero testium. Sed notandum est, quòd ibi non agitur de condemnatione alicuius. Et si aliquando agatur de condemnatione circa hæreditatem, tamen illa  condemnatio est circa bona temporalia: circa quæ ipsa respublica habet plenariam potestatem, respectu boni publici. Et quia reputatur esse bonum  publicum  quod Princeps sit tantæ autoritatis circa testamentum  confirmandum, ideo  ipsa respublica transfert dominium hæreditatis in quem Imperator dixerit transferendum esse secundùm voluntatem testatoris. Ad confirmationem respondetur, quòd  talis condemnatio si fiat in re leui licita erit:     vt diximus in secunda conclusione:  non autem  in re graui, vt diximus in tertia conclusione.
  
 Ad secundum respondetur, quod in illis capitibus non agitur de condemnatione alicuius: sed  agitur de causa pia & religiosa, ne fiat rebaptizatio. Et propterea sufficiet vnus testis fide dignus, qui dicat puerum  iam esse baptizatum.
  
 Ad tertium iam patet ex notabili circa quartam conclusionem. Potest enim lex humana  addere ad numerum  testium qui sufficiebat iure  naturæ  considerando ius naturæ illo secundo  modo. Ad confirmationem vero ex Alexan. 3.   quatenus aduersatur solutioni huic respondent aliqui: quod ibi Pontifex loquitur de legatis  pijs, quæ ecclesijs relinquuntur, ad quod legatum  non requiruntur tot testes etiam  secundùm leges ciuiles. Sed tamen ista solutio non valet,  quia in. c. citato  non statuit Pontifex duos vel  tres testes: sed cum parocho duos vel tres testes.  At vero in legatis pijs sufficiunt duo vel tres testes: vt patet in. c. relatum. de testamentis. vbi  nulla fit mentio parochi. Respondetur ergo secundo cum multis Iurisperitis, &  Cano lib. 6.  de locis. c. 8.  quod Alex. 3. ferebat leges subditis  sibi in foro ciuili. Respondebat enim Episcopo   Ostiensi. Vnde in suis dictionibus noluit seruari leges Cæsareas: sed tamen  neque abrogauit  illas in toto populo Christiano. Et si quis contra obijciat, quod ibi dicit Pontifex alienum esse  à diuina lege &  à  sanctorum  Patrum institutis, &   à generali ecclesiæ consuetudine: vt requiratur tantus numerus testium, & quod propterea  dixit præscriptam  consuetudinem improbamus.  Respondetur quod  alienum non significat ibi idem   quod contrarium. Sed significat non necessariò   conforme legi diuinæ. Diuinam autem legem  appellat, quod scriptum erat Leuit. 17. & 19.   quod fuit quasi explicatio legis naturæ. Tertiò  respondetur, quòd Alexan. solum statuit,  quòd non vniuersaliter habet verum, quòd in  omni testamento etiam quo ad legata secularia, requirantur quinque vel septem testes.  Nam in villulis non potest haberi facile tantus  numerus testium, & ita sufficit ibi præsentia parochi cum duabus personis fidedignis. Et hoc  vbique seruatur etiam secundum leges ciuiles.
  
 Ad quartum negatur consequentia. Quia  quædam instituuntur legibus humanis, etiam   si iure naturæ constent apud sapientes, vt conclusiones deductæ per bonam  consequentiam:    eo quòd talis consequentia non est vsque  adeo euidens omnibus, vt non indigeat adiuuari statutis humanis.
  
 DVbium secundum est, An licitum sit  iudici per tormenta veritatem exigere à reo & testibus: &, An tale testimonium  valeat ad condemnationem. Pro parte negatiua arguitur primò. Nemo potest condemnari in re graui, nisi duobus testibus: sed torquere hominem cruciatibus est res grauissima, ergo nemo potest condemnari ad tormenta, per semiplenam probationem, quæ fit  vnico teste & indicijs. Et confirmatur. Nam  si sunt duo testes per quos conuincitur reus,  iniqua est excruciatio per tormenta, ergo  nullo modo licita est. Probatur antecedens.  Nam tormenta ordinantur ad inquirendum   veritatem criminis, ergo vbi iam constat de  veritate perperam adhibentur tormenta.
  
 Secundò. Testis non est in culpa, ergo nullo modo est torquendus. Confirmatur. Multi  eligunt potius falsum testimonium  contra se dicere: quam pati cruciatus immanissimos. Tertiò,  alij sunt qui metu mortis patiuntur cruciatus, potius quam veritatem confiteantur, ergo  medium istud est incertum neque conueniens ad iudicium. De hoc dubio Ludouicus Viuas in commentarijs super Augustinum in lib. 19. de Ciuitate cap. 6. negat licita  esse tormenta.
  
 PRO decisione sit prima conclusio. Erroneum est, aut certè valde temerarium  in fide negare tormenta esse licita. Probatur,  quia aliàs iniqua essent omnia tribunalia Ecclesiæ catholicæ etiam Ecclesiastica, in quibus est vsus tormentorum ad inquirendam  veritatem. ¶ Secundò probatur ex Eusebio  Papa in epistola ad episcopos Galliæ: & habetur in cap. illi qui. 5. quæst. 5. vbi expressissimè approbat tormenta. Item etiam Gregorius. 7. in regula in contemplatione. de regulis iuris. Supponens tanquam rem certissimam tormenta esse licita, ait, quòd in ipso  causæ initio non sunt adhibenda tormenta.  ¶ Tertio probatur ex D. Ambrosio in lib. de  Cain & Abel.  & ex D. Hieron. tom. 1. epistolarum, epistol. ad Innocen. & ex D. August.  vbi supra,  & ex communi sententia Theologorum & Iurisperitorum. Et sunt tituli in  corpore iuris de quæstionibus, hoc est tormentis. Et ex Arist. in Rhetoricis ad Alexandrum. c. 14. Et ex Cicer. in lib. de Partitione  Oratoria.  ¶ Secunda conclusio. Quando iudex intelligit expedire ad bonum commune, vt aliquod crimen statim puniatur: potest  adhibere tormenta ad torquendum reum:  etiam duobus testibus conuictum. Pro cuius intelligentia nota, quòd reis crimina confessis  negatur appellatio: alijs vero etiam conuictis   per testes, conceditur appellatio. Vt patet in  l. 2. C. quorum appellationes non  recipiuntur.  Dicimus ergo in ista conclusione, quod iudex prudenter in casu prædicto, quia est periculum in mora propter appellationem adhibet tormenta, vt reus confessus non possit appellare. Probatur ergo conclusio. Iudex habet ius ad torquendum hominem reum cum   necesse fuerit ad bonum commune vt etiam  reus ipse confiteatur: sed in illo casu necessaria est eius confessio ad bonum commune, ergo licitum erit iudici illum torquere: neque  iniuriam facit illi impediendo hac via appellationem, quia ille iniustè appellat, &  cum damno boni publici. ¶ Tertia conclusio. Non est  licitum torquere reum etiam conuictum testibus, quando ipse affert nouas probationes &   legitimas ad reprobandum processum. Probatur. Nam tunc iustissime appellat reus à iudicis sententia, ergo iudex iniquè agit impediendo appellationem eius per tormenta.
  
 Quarta conclusio. Testis nunquam torquendus est, nisi in quantum habet rationem rei.  Vt v. g. si aliqui testantur Petrum interfuisse  alicui negotio, & posse testificari: tunc Petrus  nisi voluerit testificari poterit torqueri: vt dicat veritatem, quia merito præsumitur ex malitia nolle testificari. Hanc conclusionem probat secundum  argumentum, scilicet, quòd testis  inquantum testis non debet torqueri, quia vt  sic, non habet culpam. Cęterum quantum ad huiusmodi tormenta iudices debent attendere  leges sibi præscriptas, & ita non peccabunt.
  
 AD argumenta in contrarium respondetur. Ad primum respondetur, distingo  maiorem: aut per sententiam  diffinitiuam, & sic  concedo: aut per sententiam inquisitiuam veritatis:  & ita nego maiorem. Nam sufficit vnus  testis cum accusatore ad interrogandum  reum,  & si opus fuerit ad torquendum illum. Ad  confirmationem  respondetur, nego consequentiam. Et ratio est, quia aliquando confessio rei  est necessaria bono communi: vt diximus in  secunda conclusione. ¶ Ad secundum patet  ex quarta conclusione. ¶ Ad tertium nego consequentiam: quia in humanis iudicijs non potest haberi tanta certitudo sicut in scientijs.  Neque propterea negligi debet certitudo quę   potest haberi per testes & per tormenta: quando opus fuerit. Sed superest soluere vnum  argumentum contra secundam conclusionem:  quia Iurisconsulti Paulus & Marcellus in. l.  edictis. ff. de quæstionibus. & Eusebius vbi  supra, aiunt tormenta esse adhibenda ad exquirendam veritatem, quæ  nondum est propalata, ergo vbi iam est manifesta per testes, iniquè agitur torquendo ipsum reum. Propter  hoc argumentum aliqui Iurisperiti negant secundam conclusionem. Sed tamen respondetur ad argumentum, quòd Iurisperiti & Pontifex intelligunt regulariter loquendo. At vero  vbi ad bonum commune expedierit: vt cito  reus puniatur, prudenter facit iudex adhibendo tormenta, ne post confessionem rei ante  tormenta, locum habeat appellatio.
  
 DVbitatur tertiò circa solutionem ad secundum de concordia  testium, An requiratur concordia testium circa factum singulare,  vt reus condemnetur. Pro parte affirmatiua  arguitur primò. Iudicium debet esse circa factu singulare, ergo testes debent testificari de  eodem facto singulari. Sed pro parte negatiua arguitur. Concordia testium circa factum singulare eatenus requiritur, quatenus crimen  fiat manifestum  sufficienter: sed non minus, imo  magis aliquando manifestatur crimen per  plures testes circa actus singulares, quam per  duos circa vnum  actum singularem, ergo. Probatur minor. Quia duo testes circa idem factum  facilius possunt ex condicto falso conuenire,  quam sex testes loco distantes & inuicem incogniti circa singulos actus criminosos eiusdem   speciei. Caiet. in comment. super istum artic. dicit primò, quòd regulariter loquendo requiruntur duo testes circa idem factum ad condemnandum reum. Secundò dicit, quòd inter religiosos sufficiet ad condemnandum  aliquem de  furto, quòd multi testes singulares singula  furta testificentur. Ratio huius est. Quia licet hoc non sit secundùm iuris rigorem: tamen quia in religione proceditur non tam    ad puniendum quam ad salutem animæ  & regularis obseruantiæ fauorem, ideo tolerabile  videtur, vt talis probabilitas sufficiat ad certitudinem inter eos qui mortui sunt mundo.  Tertiò dicit, quod ipse reus non tenetur acceptare talem sententiam, & propterea procedendum   erit per tormenta religiosa, vt exquiratur ab  illo veritas. Soto lib. 5. de iust. q. 7. art. 2. videtur cum Caiet. sentire. Sed dicit ille vnum singulare, quod illi testes singulares sufficient ad inquirendum. Sed hoc intelligendum est si proceditur per viam accusationis vel denuntiationis. Alioquin si non præcessit infamia, non  poterit procedi per viam inquisitionis.
  
 PRO decisione sit prima conclusio. Primum dictum Caiet. verissimum est, &   probatur argumento facto pro parte affirmatiua, & ex vsu communi  omnium tribunalium.
  
 Secunda conclusio. In quibusdam criminibus specialiter perniciosis reipublicæ, circa  quorum  probationem ex natura facti non possunt  moraliter loquendo inueniri duo testes circa  idem factum: iusta esset lex quæ statueret sufficere testes singulares in maiori tamen numero, quàm binario vel ternario. V. g. in vitio  Sodomiæ aut Simoniæ vel vsuræ, & multo  magis in crimine hæresis. Hæc conclusio probatur argumento pro parte negatiua. Probatur etiam, quia necesse est huiusmodi crimina  perniciosa aliquando puniri: sed moraliter est  impossibile inueniri duos contestes eiusdem  facti, ergo sufficiunt singulares, maximè si  multitudine supplent quod deficit de contestatione circa idem factum. Sed notandum, quod   circa hanc quæst. est magna concertatio inter  Iurisperitos. Vide Couar. li. 3. Variar. c. 3. nu.  5. vbi concludit  iustam esse legem. &  tit. 2. lib. 8.  ordin. Regal. ad puniendum vsurarium ob crimen vsuræ in communi  admittuntur testes singulares. Sed ille dicit non satis esse ad condemnandum illum de aliqua vsura certæ  cuiusdam   quantitatis. Dicit etiam  quod si testes sint in multo  numero, erit sufficiens testimonium  illorum: &   ad hoc citat Bald. & alios. Anton. Gomez. tomo. 3. de delict. c. 12. nu. 12. inquit sequens Baldum & alios, quod testes singulares sufficiunt ad  probandum aliquem esse hæreticum, etiam si singuli testificentur distinctas hæreses. Idem dicit Hippolytus consil. 7. nu. 27. Nobis tamen   Theologis sufficit, non esse semper necessariam    exactissimam copiam testium circa factum singulare. Imo vero neque  concordiam circa actum  singularem, quando agitur de crimine vel de  positione aliqua in communi. Tunc enim certam fidem facient singulares testes quod attinet ad iudicium maxime fauente lege.
  
 Ad argumentum pro parte affirmatiua  quatenus facit contra secundam conclusionem   respondetur, quod aliquando potest aliquis condemnari, quia probatur reus in aliqua specie  delicti, etiam si non probetur in singulari Item  etiam quanuis non sint duo testes vnius actus  singularis: sed tamen illud factum singulare cuius est vnus testis oculatus, sufficienter confirmatur multitudine testium circa alios actus singulares. ¶ Ad argumentum pro parte negatiua quatenus est contra  primam  conclusionem   respondetur, quod quanuis sit aliquando licitum   quod in secunda conclusione dicitur, tamen  est quasi exceptio quædam  à regula vniuersali &  communi iure: quæ fieri non debet, nisi magna ex causa & fauente lege vel supremo legislatore. Cæterum furta, homicidia, bene possunt ex natura rei pluribus testibus probari,  & sufficienter prouidetur bono communi, si  quando comprobantur ista delicta duobus testibus, puniantur, vt cæteri timorem habeam.
  
 Denique nota in hoc articulo secundum  dictum Caietani: quòd religiosus possit condemnari de furto per testes singulares, intelligendum esse, non per sententiam absolutam,  sed per conditionalem si ipse velit acceptare  sententiam. Sin autem, poterit torqueri:  & si  negauerit manebit liber à pœna furti.



  
 ARTICVLVS III.   ¶  Vtrùm alicuius testimonium sit  absque eius culpa repellendum.
  

 AD Tertium sic proceditur. Videtur, quòd alicuius testimonium non sit repellendum, nisi propter culpam.  Quibusdam enim in pœnam infligitur, quòd ad testimonium non  admittantur, sicut patet in his qui  infamia notantur. Sed pœna non  est inferenda nisi pro culpa. Ergo    videtur quòd nullius testimonium  debeat repelli, nisi propter culpam.
  
 ¶ 2 Præterea. De quolibet præsumendum est bonum, nisi appareat  contrarium. Sed ad bonitatem hominis pertinet, quòd verum testimonium dicat. Cùm ergo non possit  constare de contrario nisi propter  aliquam culpam, videtur quòd nullius testimonium debeat repelli nisi  propter culpam.
  
 ¶ 3 Præterea. Ad ea quæ sunt de  necessitate salutis, nullus redditur  non idoneus nisi propter peccatum.  Sed testificari veritatem est de necessitate salutis, vt suprà  †{
         Art. 1. huius quæst.        
} dictum  est: ergo nullus debet excludi à testificando nisi propter culpam.
  
 SED contra est, quod †{
         Grego. in registro libro. 11. c. 54. à medio. Et habetur. 2. quæst. 4. c. Præsul. non procul à fine.        
} Gregor.  dicit, & habetur 2. quæst. 4. Qui à   seruis suis accusatus est episcopus,  sciendum est quòd minimè audiri  debuerunt.
  
 RESPONDEO dicendum,  quòd testimonium sicut †{
           Ar. præced.        
} dictum  est, non habet infallibilem certitudinem, sed probabilem. Et ideo quicquid est quod probabilitatem afferat in contrarium, reddit testimonium inefficax. Redditur autem probabile, quòd aliquis in veritate testificanda non sit firmus, quandoque  quidem propter culpam, sicut infideles & infames, item illi qui publico crimine rei sunt, qui nec accusare possunt. Quandoque autem absque culpa, & hoc est vel ex defectu  rationis (sicut patet in pueris, amentibus & mulieribus) vel ex affectu  (sicut patet de inimicis & personis  coniunctis & domesticis) vel etiam    ex exteriori conditione, sicut sunt  pauperes, serui, & illi, quibus imperari potest, de quibus probabile est  quòd de facili possunt induci ad testimonium ferendum contra veritatem. Et sic patet, quòd testimonium   alicuius repellitur, & propter culpam & absque culpa.
  
 AD primum ergo dicendum, quod   repellere aliquem à testimonio, magis pertinet ad cautelam falsi testimonij vitandi quàm ad pœnam. Vnde ratio non sequitur.
  
 AD secundum dicendum, quòd  de quolibet præsumendum est bonum, nisi appareat contrarium, dummodo non vergat in periculum alterius, quia tunc est adhibenda cautela, vt non de facili vnicuique credatur, secundùm illud 1. Ioann. 4.   "Nolite credere omni spiritui."
  
 AD tertium dicendum, quòd testificari est de necessitate salutis,  supposita testis idoneitate & ordine iuris. Vnde nihil prohibet, aliquos excusari à testimonio ferendo, si non reputentur idonei secundùm iura.

  

 SVMMA ARTICVLI.
  
 COnclusio est. Iure aliquorum testimonium repellitur, aliquando quidem  cum culpa, aliquando sine culpa.

  
 COMMENTARIVS.
  
 DVbitatur, An licitum sit reo obijcere  crimen testi ad repellendum eius testimonium. Pro cuius decisione sit prima  conclusio. Obijcere testi crimen falsum nunquam est licitum. Ista conclusio patet, quia  mentiri est intrinsecè malum, ergo nunquam est licitum. An vero aliquando sit tantum  peccatum veniale dicemus dubio secundo.
  
 Secunda conclusio. Obijcere testi crimen     verum, quando hoc non conducit ad repellendum eius testimonium, semper est peccatum   contra charitatem & iustitiam. Ratio est, quia  talis obiectio habet rationem vindictæ tantùm, & non defensionis.
  
 Tertia conclusio. Quando testis falsum  testificatur: licitum est obijcere illi vera crimina ad refutandum eius testimonium, siue  crimina sint publica siue secreta. Probatur  conclusio. Nam talis obiectio habet propriè   rationem defensionis cum moderamine inculpatæ tutelæ: quemadmodum quando quis  occidit hominem cum moderamine inculpatæ tutelæ in sui defensionem. Ex quo sequitur, quòd ista conclusio habet etiam verum  quando testis ex ignorantia inuincibili dicit  falsum testimonium contra me: eo quod  licitum   est me defendere ab inuasore qui ex ignorantia inuincibili me inuadit.
  
 Quarta conclusio. Idipsum etiam est licitum, quando testis dicit testimonium verum  contra me: sed tamen contra ordinem iuris  vel in foro exteriori vel in foro conscientiæ.  Probatur. Nam ille testis dicendo verum facit mihi iniuriam, ergo licitum est me defendere. Sed quæret aliquis, An sit licitum in eodem casu dicere testi, quod dicit falsum vel  mentitur. Quidam moderni dicunt licitum  esse vtrumque, eo quòd distinguunt dupliciter dici falsum, & dupliciter aliquem mentiri. Vno modo speculatiuè: alio modo practicè. Speculatiuè quidem, quando aliquis dicit contra mentem speculatiuam aliter quam   est à parte rei. Practicè vero, quando dicit  aliquid contra mentem practicam veram,  quæ dictabat non esse aliquid dicendum: etiam  si esset verum speculatiuum. Dicunt ergo  quod in casu posito testis ille dicit falsum practicè, & mentitur practicè. Alij vero dicunt,  quòd ille testis in casu posito dicit falsum,  scilicet practicè: sed nullo modo mentitur.  Nos autem breuiter dicimus, quòd eadem  est ratio dicendi falsum & mentiendi quantum ad hoc, quòd sicut falsum dicitur practicè  & speculatiuè: ita etiam mendacium.  Sed dicimus quòd siue ista distinctio sit vera siue non, nunquam erit peccatum mortale dicere testi in casu posito quòd dicit  falsum & mentitur: dummodo verbum  mentitur non significet iniuriam specialem,    vt apud Hispanos. Tunc enim erit peccatum mortale: si sufficienter refutetur testimonium iniqui testis, dicendo illi: non ita  est, falsum dicis: & dicatur illi, mentiris.
  
 Quinta conclusio. Licitum est obijcere  testibus verum testificantibus etiam secundum ordinem iuris vera crimina etiam occulta, si tamen probari possunt, & probata  testem refutare. Probatur. Quia iure conceditur reo illa obiectio, vt se defendat, ergo licita est.
  
 Secundò. Ille testis non tenebatur testificari. Si timebat obiectionem illam sibi opponendam, tum quoniam eius testimonium erat inutile, tum etiam quoniam cum  tanto detrimento sui honoris, non tenebatur  testificari, ergo sibi imputet si talis obiectio  sibi fiat ab ipso reo defendente se iuridicè.
  
 Tertiò. Reus in tali casu non tenetur respondere iudici suum crimen, ergo pari ratione poterit refutare testem. Antecedens  probatur. Quia interrogatio iudicis ad ipsum reum facta, non est legitima, nisi ex  falsa præsumptione, scilicet, quòd iudex  putat testes esse legitimos. Notandum tamen est, quòd non pro quolibet detrimento   quod reus patitur, licitum erit illi quodlibet  crimen etiam infame obijcere testi, sed seruato ordine charitatis intelligenda est conclusio quinta.
  
 DVbium secundum est, An semper sit  mortale peccatum obijcere falsum testimonium testificanti falsum crimen, vel  testificanti contra ordinem iuris. Pro parte affirmatiua arguitur primò. Peccatum  mortale est reddere malum pro malo, maledictum pro maledicto. Et confirmatur.  Peccatum mortale est repercutere eum qui  percussit, & cessat iam à percussione, ergo  erit peccatum mortale dicere falsum crimen   aduersus criminatorem. Secundò. Peccatum   mortale est omne mendacium perniciosum:  sed illud mendacium est tale, ergo &c. Soto  lib. 5. de iustit. quæst. 7. art. 3. ait mendacium  esse perniciosum, obijcere falsum crimen  testi. Sed tamen non satis se explicat, an  cum testis iniuriam facit reo sit licitum aut  saltem non sit mortale obijcere illi falsum  crimen. Quin potius videtur loqui in casu quando testis facit suum officium:  &     aduocati nihilominus obijciunt ei falsa crimina fictitia.
  
 PRO decisione sit prima conclusio. Moraliter loquendo & de facto semper  est peccatum mortale obijcere falsum crimen testi. Probatur, quia vel talis obiectio  potest probari vel non potest. Si non potest  probari, est nullius momenti, neque habet  rationem defensionis, ergo est mortale peccatum, siquidem læditur proximus absque  causa. Rursus si potest probari: hoc erit falsis  testibus periurantibus ergo erit peccatum  mortale illos adducere ad probationem.
  
 Secunda conclusio. Verosimilis est sententia, quæ ait, quòd per se loquendo est peccatum mortale & contra iustitiam obijcere  falsum crimen iniquo testi. Probatur argumentis factis pro parte affirmatiua.
  
 Tertia conclusio. Nobis verosimilior est  sententia, quæ ait, quòd per se loquendo, hoc  est seclusis alijs circunstanijs, est solum peccatum veniale mendacij obijcere crimen  falsum testi iniquo, quando talis obiectio  prodest ad refutandum eius testimonium.  Probatur ista conclusio. Qui occideret inuasorem à quo non potest se defendere nisi  mentiendo contra illum: non peccaret mortaliter, ergo neque in nostro casu.
  
 Secundò. In casu posito reus potest negare testimonium testis, etiam si accusetur de  vero crimine. Et quanuis secundum sententiam quorundam reus mentiatur, tamen non   peccat contra iustitiam. Tunc ergo sic arguitur. Perin de est imponere falsum crimen testi, & negare quod dicit esse verum: sed negando non peccat contra iustitiam, ergo neque imponendo crimen falsum.
  
 Tertiò probatur. Imponere falsum crimen alicui, eatenus est peccatum mortale  quatenus proximo nocumentum infertur  contra iustitiam, non quia falsum dicitur: vt  docet D. Thom. in art. 4. ergo si licitum est  absque peccato veniali obijcere verum crimen testi quantumlibet secretum: non erit  peccatum mortale obijcere falsum. Patet consequentia. Quia illæ duæ obiectiones non  differunt nisi per verum & falsum: quæ differentia solum facit peccatum veniale. Confirmatur. Quia reus habet ius defendendi se  etiam cum destructione famæ ipsius testis,    reuelando crimen secretum, ergo si destruat  imponendo falsum, nihil amplius nocet: sed  solum mentitur.
  
 Ad primum argumentum in contrarium   respondetur, quòd reddere malum pro malo importat rationem vindictæ. Vnde qui se  defendendo cum moderamine inculpatæ   tutelæ, infert nocumentum proximo, non  reddit malum pro malo. Ad confirmationem   respondetur, nego consequentiam. Nam qui  percussit & fugit, iam cessat ab inferenda iniuria. Vnde non esset defensio repercutere  illum: sed vindicta. At vero qui testificatur,  tandiu iniuriam facit: quandiu iudicis sententia pendet. Vnde non est eadem ratio.
  
 Ad secundum nego antecedens. Nam nocumentum non est perniciosum, quando  non est contra iustitiam aut charitatem: sed  erit mendacium officiosum, cum sit ad defensionem propriam ordinatum.



  
 ARTICVLVS IIII.   ¶  Vtrùm falsum testimonium semper sit peccatum mortale.
  

 AD Quartum sic proceditur. Videtur, quòd falsum  testimonium non semper  sit peccatum mortale. Contingit  enim aliquem falsum testimonium  ferre ex ignorantia facti, & talis ignorantia excusat à peccato mortali. Ergo testimonium falsum non  semper est peccatum mortale.
  
 ¶ 2 Præterea. Mendacium quod  alicui prodest, & nulli nocet, est officiosum, quod non est peccatum  mortale. Sed quandoque in falso testimonio est tale mendacium, puta  cum aliquis falsum testimonium perhibet, vt aliquem à morte liberet, vel  ab iniusta sententia, quę  intentatur per  aliquos falsos testes vel per iudicis  peruersitatem: ergo tale falsum testimonium, non est peccatum mortale.
  
   ¶ 3 Præterea. Iuramentum  à teste  requiritur, vt timeat peccare mortaliter periurando. Hoc autem non  esset necessarium, si ipsum falsum  testimonium esset peccatum mortale. Ergo falsum testimonium non  semper est peccatum mortale.
  
 SED  contra est, quod dicitur Prouerb. 19.  "Falsus testis non erit impunitus."
  
 RESPONDEO dicendum,  quòd falsum testimonium habet triplicem deformitatem. Vno modo  ex periurio, quia testes non admittuntur nisi iurati, & ex hoc semper  est peccatum mortale. Alio modo  ex violatione iustitiæ, & hoc modo  est peccatum mortale in suo genere, sicut & quælibet iniustitia. Et  ideo in præcepto decalogi sub hac  forma interdicitur falsum testimonium, cùm dicitur Exod. 20. Non  loqueris contra proximum tuum falsum testimonium. Non enim contra aliquem facit, qui eum ab iniuria facienda impedit, sed solùm qui  ei suam iustitiam tollit. Tertiò ex  ipsa falsitate, secundum quod omne mendacium est peccatum, & ex  hoc non habet falsum testimonium,  quod semper sit peccatum mortale.
  
 AD primum ergo dicendum, quod   in testimonio ferendo non debet homo pro certo asserere, quasi sciens,  id de quo certus non est, sed dubium   debet sub dubio proferre, & id de  quo certus est pro certo asserere. Sed  quia contingit ex habilitate humanę   memoriæ, quod reputat se homo quisque   certum esse de eo quod falsum est,  si aliquis cum debita solicitudine    recogitans, æstimet se certum esse  de eo quod falsum est, non peccat  mortaliter, hoc asserens, quia non  dicit falsum testimonium per se &   ex intentione, sed per accidens contra id quod intendit.
  
 AD secundum dicendum, quòd  iniustum iudicium non est iudicium.  Et ideo ex vi iudicij falsum testimonium in iniusto iudicio prolatum,  ad iniustitiam impediendam, non  habet rationem peccati mortalis,  sed solum ex iuramento violato.
  
 AD tertium dicendum, quòd homines maximè abhorrent peccata,  quæ sunt contra Deum, quasi grauissima, inter quæ est periurium.  Non autem ita abhorrent peccata  quæ sunt contra proximum. Et ideo  ad maiorem certitudinem testimonij, requiritur testis iuramentum.

  

 SVMMA ARTICVLI.
  
 PRima conclusio. Falsum testimonium ex  parte iuramenti semper est peccatum mortale. ¶  Secunda  conclusio. Falsum testimonium   ex parte violatæ iustitiæ est peccatum mortale ex suo genere. ¶ Tertia conclusio. Falsum  testimonium non est peccatum mortale ex falsitate. ¶ Quarta conclusio ad primum. Testis  pro certo debet asserere id de quo certus  est, & sub dubio id de quo dubitat. ¶ Quinta conclusio ibidem. Si aliquis cum debita  solicitudine recogitans, existimet se certum  esse de eo quod falsum est, non peccat mortaliter illud asserens. Potuisset certè S. Tho.  addere nec venialiter. ¶ Sexta conclusio ad  secundum. Falsum testimonium in iniusto  iudicio prolatum ad iniustitiam impediendam, non habet rationem peccati mortalis:  sed solum ex iuramento violato.

  
 COMMENTARIVS.
  
 CIrca primam & secundam conclusionem. Notandum quomodo S. Tho.  Primam conclusionem simpliciter & vniuersaliter asseruit. Secundam vero cum illo  addito, scilicet, ex suo genere: sicut quælibet  alia in iustitia. Vbi planè insinuatur falsum  testimonium etiam in iudicio posse peccatum veniale esse ex paruitate materiæ: contra Caietanum supra quæstione 69, art. 2. Et  id ipsum confirmatur ex sexta conclusione posita.
  
 Circa quintam conclusionem. Notandum, quòd ille qui ex ignorantia inuincibili  dixit falsum testimonium, non tenetur ad  aliquam restitutionem faciendam parti damnificatæ ex eius testimonio, etiam si postea  reperiat se falsum dixisse. Ratio est, quia ille  non tenetur ratione rei acceptæ: supponimus enim quod nihil lucratus est ex falso testimonio. Neque etiam tenetur ratione iniustæ acceptionis vel iniuriosæ actionis, ergo &c. Sed notandum, quòd tenetur ille testis reuocare dictum suum si per suam reuocationem potest prodesse proximo suo, &   si ipse non patitur notabile detrimentum.  Vt verbi gratia, si propterea incidat in infamiam: ratio huius est, quia cum ille non  teneatur ex iustitia restituere, tenetur reuocare suum testimonium ex charitate, sicut & alij tenentur ad opera charitatis sine  notabili suo detrimento. Vide Caietanum  hic, &  Iurisperitos in capit. præterea. de teste cogendo.
  
 DVbium est, an testis possit pretium accipere pro testimonio ferendo. De  hoc dictum est supra quæstione 62. artic. 5.  ad secundum. Sed hic per modum documenti tres erunt conclusiones.
  
 Prima conclusio. Non licet pro testimonio pretium recipere: bene tamen expensas pro testimonij labore. Ita dicit Augustinus epist. 54. Et habetur 14. quæstione 5. capit. non sanè.
  
 Secunda conclusio. Quando datio pretij est illicita ex vtraq́ue parte. Verbi gratia, quando datur pro falso testimonio, tunc  neutri datur actio in iudicio, vel repetitio.  Sed nihilominus non est obligatio ad restituendum in eo qui accepit.
  
 Tertia conclusio. Quando quis recipit  pretium, vt ferat testimonium verum, quod  tenebatur proferre ex iustitia legali vel commutatiua, v. g. si recipiat pretium ne dicat    falsum testimonium, conceditur repetitio  in foro exteriori ei qui dedit: non tamen  quando ex sola charitatè tenebatur testificari. Tunc enim nec dabitur actio in iudicio  ad repetendum pretium, neque ipse tenebitur in foro conscientiæ restituere.
  
 Vltima conclusio. Quando aliquis accipit pretium ab aliquo ne dicat falsum crimen   contra eundem, tenebitur ante iudicis condemnationem ad restitutionem in foro conscientiæ: si autem accepit pretium ab vno,  ne dicat falsum crimen contra alium, non  tenebitur restituere in foro conscientiæ ante iudicis sententiam. Ratio huius differentiæ est. Quia quando accipit pretium ab eodem contra quem vult falso testificari, non  acquirit dominium ex eo quòd tenebatur  ex iustitia commutatiua non dicere falsum  testimonium contra illum. At vero quando  accipit pretium ab aliquo tertio, nullam facit illi iniuriam, neque debet illi ex iustitia  commutatiua non dicere falsum testimonium contra alterum. Quapropter potest  illi vendere ex pacto, quòd non faciat iniuriam alteri. De conclusionibus prædictis multa sunt certa iure naturæ: alia vero iure humano, sed quoniam non est præsentis loci  disputatio supersedemus ab illarum ampliatione.
  
  
  
  
  
   QVÆSTIO LXXI.   De Aduocatis.
  
 POSTEA considerandum est,  de iniustitia, quæ fit in iudicio  ex parte aduocatorum. ¶ Et circa  hoc quæruntur quatuor.
  

 ARTICVLVS PRIMVS.   ¶  Vtrùm aduocatus teneatur præstare patrocinium causæ pauperum.
  
 AD Primum sic proceditur. Vide{
         Infra arti. 4. corp. & ad primum.        
}tur, quod aduocatus teneatur præstare patrocinium causæ pauperum. Dicitur enim Exod. 23.  "Si  videris asinum odientis te iacere sub onere,    non pertransibis, sed subleuabis cum eo." Sed  non minus periculum imminet pauperi, si  eius causa contra iustitiam opprimatur, quàm  si eius asinus iaceat sub onere. Ergo aduocatus tenetur pręstare patrocinium causæ pauperum.
  
 ¶ 2 Præterea †{
           Homil. 9.  in euange.  non procul  à fin.        
}. Gregorius dicit in quadam homil. "Habens intellectum, curet omnino, ne taceat, habens rerum affluentiam,  à misericordia non torpescat, habens artem qua regitur, vsum illius cum proximo partiatur, habens loquendi locum apud diuitem, pro pauperibus intercedat."   Talenti enim nomine cuilibet reputabitur  quod vel minimum accepit. Sed talentum commissum non abscondere, sed fideliter dispensare quilibet tenetur, quod patet  ex pœna serui abscondentis talentum, Matthæi. 25. Ergo aduocatus tenetur pro pauperibus loqui.
  
 ¶ 3 Præterea. Præceptum de misericordiæ operibus adimplendis, cùm sit affirmatiuum, obligat pro loco & tempore, quod  est maximè in necessitate. Sed tempus necessitatis videtur esse, quando alicuius pauperis causa opprimitur. Ergo in tali casu videtur quòd aduocatus teneatur pauperibus  patrocinium præstare.
  
 SED contra, Non minor necessitas est  indigentis cibo, quàm indigentis aduocato. Sed ille qui habet potestatem cibandi,  non semper tenetur pauperem cibare. Ergo nec aduocatus semper tenetur causę pauperum patrocinium præstare.
  
 RESPONDEO dicendum, quod cùm  præstare patrocinium causæ pauperum, ad  opus misericordiæ pertineat, idem est hic  dicendum quod & supra de alijs operibus  misericordiæ*{
         Quæst. 32. artic. 5.        
} dictum est. Nullus autem  sufficit omnibus indigentibus, misericordiæ opus impendere. Et ideo, sicut*{
         Lib. 1. ca. 28. in princip. to. 3.        
}  Augustinus dicit in 1. de Doctrina Christia.   Cùm omnibus prodesse non possis, his potissimè consulendum est, qui pro locorum  & temporum, vel quarumlibet rerum opportunitatibus constrictius tibi quasi quadam sorte iunguntur. Dicit pro locorum  opportunitatibus, quia non tenetur homo  per totum  mundum quærere indigentes, quibus  subueniat, sed sufficit, si eis qui sibi occurrunt, misericordiæ opus impendat. Vnde  dicitur Exodi 23.  "Si occurreris boui inimici tui, aut asino erranti, reduc ad eum." Addit autem, & temporum, quia non tenetur  homo futuræ necessitati alterius prouidere, sed sufficit si præsenti necessitati succurrat. Vnde dicitur 1. Ioannis 3.  "Qui viderit  fratrem suum necessitatem habentem, &   clauserit viscera sua ab eo, &c". Subdit autem. Vel quarumlibet rerum, quia homo sibi coniunctis quacunque necessitudine maximè debet curam impendere, secundum illud primæ ad Timotheum 5.  "Si quis  suorum, & maximè domesticorum curam non habet, fidem negauit." Quibus  amen concurrentibus considerandum restat, vtrum aliquis tantam necessitatem  patiatur, quòd non in promptu appareat,  quomodo ei possit aliter subueniri, & in tali casu tenetur ei opus misericordiæ impendere. Si autem in promptu appareat,  quomodo aliter ei subueniri possit, vel per  se ipsum, vel per aliam personam magis  coniunctam, aut maiorem facultatem habentem, non tenetur ex necessitate indigenti subuenire, ita quòd non faciendo peccet, quamuis si subuenerit. absque tali necessitate, laudabiliter faciat. Vnde aduocatus non tenetur semper causæ pauperum  patrocinium præstare, sed solum concurrentibus conditionibus prædictis, alioquin  oporteret eum omnia alia negotia prætermittere, & solis causis pauperum iuuandis intendere. Et idem dicendum est de  medico, quantum ad curationem pauperum.
  
 AD primum ergo dicendum, quod quando asinus iacet sub onere, non potest ei aliter subueniri in casu isto, nisi per aduenientes subueniatur. Et ideo tenentur iuuare.  Non autem tenerentur, si posset aliunde remedium afferri.
  
 AD secundum dicendum, quòd homo  talentum sibi creditum tenetur vtiliter dispensare, seruata opportunitate locorum,  & temporum, & aliarum rerum, vt*{
         In corp. articuli.        
} dictum est.
  
 AD tertium dicendum, quòd non quælibet necessitas causat debitum subueniendi, sed solùm illa quæ est dicta*{
         In corp. articuli.        
}.

  
     ARTICVLVS II.   ¶  Vtrùm conuenienter aliqui secundum iura arceantur ab officio aduocandi.
  
 AD Secundum sic proceditur.{
         Infra quæstio. 188. ar. 3. ad 2.        
}   Videtur quod inconuenienter aliqui secundum iura arceantur ab  officio aduocandi. Ab operibus  enim misericordiæ nullus debet arceri. Sed  patrocinium pręstare in causis, ad opera misericordiæ pertinet, vt*{
         Art. præcedenti.        
}  dictum est. Ergo nullus debet ab hoc officio arceri.
  
 ¶ 2 Præterea. Contrariarum causarum  non videtur esse idem effectus. Sed esse deditum rebus diuinis, & esse deditum peccatis, est contrarium. Inconuenienter ergo excluduntur ab officio aduocati quidam propter religionem, vt monachi & clerici. Quidam autem propter culpam, vt infames &   hæretici.
  
 ¶ 3 Præterea. Homo debet diligere proximum sicut seipsum. Sed ad officium dilectionis pertinet, quod aliquis aduocatus, causæ   alicuius patrocinetur. Inconuenienter ergo  aliqui, quibus conceditur pro seipsis autoritas aduocationis, prohibentur patrocinari  causis aliorum.
  
 SED contra est, quod*{
         3. q. 7. ca. infames.        
} tertia quæstione  septima, multæ personæ arcentur ab officio  postulandi.
  
 RESPONDEO  dicendum, quòd aliquis impeditur ab aliquo actu duplici ratione. Vno modo propter impotentiam, alio  modo propter indecentiam. Sed impotentia simpliciter excludit aliquem ab actu. Indecentia autem non excludit omnino, quia  necessitas indecentiam tollere potest. Sic ergo ab officio aduocatorum prohibentur quidam propter impotentiam, eò quòd deficiunt sensu, vel interiori, sicut furiosi & impuberes, vel exteriori, sicut surdi & muti.  Est enim necessaria aduocato & interior petitia, qua possit conuenienter iustitiam assumptæ causæ ostendere: & iterum loquela cum   auditu, vt possit pronuntiare & audire quod  ei dicitur. Vnde qui in his defectum patiuntur, omnino prohibentur ne sint aduocati  nec pro se, nec pro alijs. Decentia autem huiusmodi officij exercendi tollitur dupliciter. Vno modo ex hoc, quòd aliquis est rebus maioribus obligatus. Vnde monachos  & presbyteros non decet in quacunque causa aduocatos esse neque clericos in iudicio  seculari, quia huiusmodi personæ sunt rebus diuinis astrictæ. Alio modo propter  personæ defectum, vel corporalem (vt patet de cæcis, qui conuenienter iudicio astare  non possent) vel spiritualem: non enim decet, vt alterius iustitiæ patronus existat, qui  in seipso iustitiam contempsit. Et ideo infames, infideles, & damnati de grauibus criminibus non decenter sunt aduocati, tamen  huiusmodi indecentiæ necessitas præfertur. Et propter hoc huiusmodi personæ   possunt pro seipsis vel pro personis sibi coniunctis vti officio aduocati. Vnde & clerici  pro ecclesijs suis, possunt esse aduocati, &   monachi pro causa monasterij sui, si abbas  præceperit.
  
 AD primum ergo dicendum, quòd ab  operibus misericordiæ interdum propter  indecentiam impediuntur aliqui, & aliqui  propter impotentiam. Non enim omnia  opera misericordiæ omnes decent, sicut  stultos non decet consilium dare, neque  ignorantes docere.
  
 AD secundum dicendum, quòd sicut  virtus corrumpitur per superabundantiam  & defectum, ita aliquis fit indecens & per  maius & per minus. Et propter hoc quidam arcentur à patrocinio præstando in  causis, quia sunt maiores tali officio, sicut  religiosi & clerici. Quidam vero quia sunt  minores, quàm vt eis hoc officium competat, sicut infames & infideles.
  
 AD tertium dicendum, quòd non ita imminet homini necessitas patrocinari causis  aliorum sicut proprijs, quia alij possunt sibi  aliter subuenire. Vnde non est similis ratio.

  
 ARTICVLVS III.   ¶  Vtrùm aduocatus peccet, si iniustam causam defendat.
  
 AD Tertium sic proceditur. Videtur,  quòd aduocatus non peccet, si iniustam causam defendat. Sicut enim ostenditur peritia medici, si infirmitatem desperatam sanet, ita etiam ostenditur peritia aduocati, si etiam iniustam causam defendere  possit. Sed medicus laudatur, si infirmitatem desperatam sanet. Ergo etiam aduocatus non peccat, sed magis laudandus est, si  iniustam causam defendat.
  
 ¶ 2 Præterea. A quolibet peccato licet  desistere. Sed aduocatus punitur, si causam  suam perdiderit, vt habetur secunda quæstione tertia.*{
         2. quæst. 3. si quem pœnituerit.        
} Ergo aduocatus non peccat,  iniustam causam defendendo, si eam defendendam susceperit.
  
 ¶ 3 Præterea. Maius videtur esse peccatum, si iniustitia vtatur ad iustam causam  defendendam (puta producendo falsos testes, vel allegando falsas leges) quàm iniustam causam defendendo, quia hoc est peccatum in forma, illud in materia. Sed videtur aduocato licere talibus astutijs vti, sicut  militi licet ex insidijs pugnare. Ergo videtur quòd aduocatus non peccat, si iniustam  causam defendat.
  
 SED contra est, quod dicitur secundi Paralipomenon decimonono, Impio præbes  auxilium, & idcirco iram Domini merebaris. Sed aduocatus defendens causam iniustam, impio præbet auxilium. Ergo peccando, iram Domini meretur.
  
 RESPONDEO dicendum, quòd illicitum est alicui cooperari ad malum faciendum, siue consulendo, sine adiuuando, siue qualitercunque consentiendo, quia  consilians & coadiuuans quodammodo est  faciens. Et Apostolus dicit ad Romanos. 1.   quòd "digni sunt morte non solùm qui faciunt peccatum, sed etiam qui consentiunt  facientibus," vnde & suprà dictum est*{
         Q. 62. artic. 7.        
},  quòd omnes tales ad restitutionem tenentur. Manifestum est autem, quod aduocatus & auxilium & consilium præstat ei cuius causæ patrocinatur. Vnde si scienter iniustam causam defendit, absque dubio grauiter peccat, & ad restitutionem tenetur eius damni, quod contra iustitiam per eius  auxilium altera pars incurrit. Si autem ignoranter iniustam causam defendit, putans  esse iustam, excusatur secundum modum,  quo ignorantia excusare potest.
  
 AD primum ergo dicendum, quòd Medicus accipiens in cura infirmitatem desperatam, nulli facit iniuriam. Aduocatus autem suscipiens causam iniustam, iniustè lædit eum, contra quem iniustè patrocinium  præstat. Et ideo non est similis ratio. Quanuis enim laudabilis videatur quantum ad  peritiam artis, tamen peccat, quantum ad  iniustitiam voluntatis, qua abutitur arte ad  malum.
  
 AD secundum dicendum, quòd aduocatus si in principio credidit causam iustam  esse, & postea in processu appareat eam esse  iniustam, non debet eam prodere, vt scilicet aliam partem iuuet, vel secreta suæ causæ alteri parti reuelet, potest tamen & debet causam deserere, vel eum cuius causam  agit ad cedendum inducere, siue ad componendum sine aduersarij damno.
  
 AD tertium dicendum, quòd sicut suprà dictum est*{
         Qu. 40. artic. 3.        
}, militi vel duci exercitus  licet in bello iusto ex insidijs agere ea, quæ   facere debet, prudenter occultando, non autem falsitatem fraudulenter faciendo, quia  etiam hosti fidem seruare oportet, sicut{
         In ca. vlt. quod de iustitiæ agit â medio.        
}   Tullius dicit in primo de Officijs. Vnde &   aduocato defendenti causam iustam, licet  prudenter occultare ea, quibus impediri  posset processus eius, non autem licet ei aliqua falsitate vti.

  
 ARTICVLVS IIII.   ¶  Vtrùm aduocato liceat pro suo  patrocinio pecuniam accipere.
  
 AD Quartum sic proce{
         Opusc. 19. ca. 7. cor.        
}ditur. Videtur, quòd  aduocato non liceat pro  suo patrocinio pecuniam   accipere. Opera enim  misericordiæ non sunt intuitu humanæ remunerationis facienda, secundum illud Lucæ 14.  "Cum facis  prandium aut cœnam, noli vocare amicos tuos, neque vicinos diuites, ne fortè  & ipsi te reinuitent,  & fiat tibi retributio." Sed præstare    patrocinium causæ alicuius, pertinet ad opera misericordiæ, vt dictum est †{
         Art. 1. huius quæst.        
}. Ergo non licet aduocato accipere retributionem pecunię   pro patrocinio præstito.
  
 ¶ 2 Præterea, Spirituale non est  pro temporali commutandum. Sed  patrocinium præstitum, videtur esse  quoddam spirituale, cùm sit vsus  scientiæ iuris. Ergo non licet aduocato pro patrocinio præstito pecuniam accipere.
  
 ¶ 3 Præterea, Sicut ad iudicium  concurrit persona aduocati, ita etiam persona iudicis, & persona testis. Sed secundum Augustinum ad  Macedonium †{
         Epist. 54. in 2. pagi. ante finem illius, tomo. 2.        
}, non debet iudex  vendere iustum iudicium, nec testis verum testimonium. Ergo nec  aduocatus poterit vendere iustum  patrocinium.
  
 SED contra est, quod Augustinus †{
         Eodem loco nunc proximè dicto.        
} dicit ibidem, quòd aduocatus licitè vendit iustum patrocinium,  & Iurisperitus verum consilium.
  
 RESPONDEO dicendum,  quòd ea quæ quis non tenetur alteri exhibere, iustè potest pro eorum  exhibitione recompensationem accipere. Manifestum est autem quòd  aduocatus non semper tenetur patrocinium præstare, aut consilium  dare causis aliorum. Et ideo si vendat tuum patrocinium, siue consilium, non agit contra iustitiam. Et  eadem ratio est de medico opem  ferente ad sanandum, & de omnibus alijs huiusmodi personis, dum  tamen moderatè accipiant, considerata conditione personarum, &   negotiorum, & laboris, & consuetudine patriæ. Si autem per improbitatem aliquid immoderatè extorqueant, peccant contra iustitiam.  Vnde Augustinus  †{
         Epist. 54. non multis remotè ante finem tomo. 2.        
} dicit ad Macedonium, quòd ab his extorta per  immoderatam improbitarem repeti solent, data per tolerabilem consuetudinem non solent.
  
 AD primum ergo dicendum, quod   non semper quæ homo potest misericorditer facere, tenetur facere  gratis, alioquin nulli liceret aliquam   rem vendere, quia quamlibet rem  potest homo misericorditer impendere. Sed quando eam misericorditer impendit, non humanam, sed  diuinam remunerationem quærere debet. Et similiter aduocatus,  quando causæ pauperum misericorditer patrocinatur, non debet intendere remunerationem humanam, sed diuinam, non tamen semper tenetur gratis patrocinium impendere.
  
 AD secundum dicendum, quòd  etsi scientia iuris sit quoddam spirituale, tamen vsus eius fit opere corporali. Et ideo pro eius recompensatione licet pecuniam accipere, alioquin nulli artifici liceret de arte  sua lucrari.
  
 AD tertium dicendum, quòd iudex & testis communes sunt vtriq́ue parti, quia iudex tenetur iustam sententiam dare, & testis tenetur verum testimonium dicere.  Iustitia autem & veritas non declinant in vnam partem magis, quàm  in aliam. Et ideo iudicibus de publico sunt stipendia laboris statuta, &   testes accipiunt, non quasi pretium    testimonij, sed quasi stipendium laboris expensas, vel ab vtraque parte, vel ab ea, à qua inducuntur, quia  nemo militat stipendijs suis vnquam,  vt dicitur primæ ad Corinthios nono. Sed aduocatus alteram partem  tantum defendit. Et ideo licitè potest pretium accipere à parte, quam  adiuuat.


  

 SVMMA ARTICVLI.
  
 EX tota hac quæstione colliguntur octo  conclusiones. Prima est in artic. 1. aduocatus tenetur patrocinari pauperibus occurrentibus, attentis circunstantijs loci &   temporis & personarum & quando non in promptu apparet, quomodo eis aliter possit succurri.
  
 Secunda conclusio in artic. 2. conuenienter arcentur ab officio aduocandi quidam  propter impotentiam, quidam propter indecentiam.
  
 Tertia conclusio in eodem articulo. Illis  quibus interdicitur aduocandi officium propter impotentiam, nunquam admittuntur  ad illud: ij vero qui non admittuntur propter indecentiam, aliquando in casu necessitatis admittuntur.
  
 Quarta conclusio in artic. 3. Aduocatus  qui scienter iniustam causam defendit, grauiter peccat: & tenetur ad restitutionem  damni contrariæ partis.
  
 Quinta conclusio. Aduocatus qui ex ignorantia defendit iniustam causam, excusatur à peccato & restitutione pro modo  ignorantiæ.
  
 Sexta conclusio ad secundum. Aduocatus si à principio credidit causam esse iustam, & postea cognoscat esse iniustam debet causam deserere: sed non potest prodere parti contrariæ defectum causæ.
  
 Septima conclusio in articul. 4. Licitum  est aduocato pro patrocinio suo pretium  accipere moderatum, considerata conditione personæ, & negotiorum & laboris &   consuetudine patriæ.
  
 Vltima conclusio ibidem. Si per improbitatem aliquid extorqueat aduocatus, peccat contra iustitiam.

  
    COMMENTARIVS.
  
 CIrca istam quæstionem notandum est,  quòd extant tituli de postulando, hoc  est de petendo iudicio, quod est aduocati  munus in. ff. in. C. in Decretalibus. In Recopilatione antiqua legum regalium Hispaniæ in. l. 40. de Prætorio Regio de cancellaria. & in. l. 54. de aduocatis. Item in Recopilatione facta, sub Philippo Secundo Rege  Catholico libr. 2. titul. 16. de aduocatis. Extant etiam tituli in vtroque Iure de procuratoribus. De quibus etiam procuratoribus est  dicendum, eo quòd in Hispania omnes aduocati sunt etiam procuratores. De quibus  est titulus. 24. lib. 2. In Recopilat. citata.
  
 DVbium primum est circa primam conclusionem Diui Thomæ, An aduocatus teneatur citra extremam necessitatem patrocinari pauperibus. ¶ Pro parte negatiua  arguitur primo. Nemo tenetur ad eleemosynam faciendam nisi existenti in extrema  necessitate. Ergo &c. Confirmatur, alij diuites non tenentur dare pauperi pecunias, vt  conducat aduocatum: nisi existenti in extrema necessitate. Ergo neque ipse aduocatus  patrocinari. ¶ Secundo raro vel nunquam  contingit, vt quis teneatur in casu dubio fauere vni parti contra alteram, maximè si illa  pars est aggrediens: sed causæ in quibus pauperes ægent patrocinio sunt eiusmodi, ergo, &c. ¶ Tertiò. In quibusdam ciuitatibus  sunt quidam aduocat stipendiati, vt suscipiant  causas pauperum. Ergo ibi alij aduocati non tenebuntur pauperibus patrocinari. ¶ Sed pro  parte affirmatiua arguitur primo. Ex Diuo  Tho. in prima conclusione. Vbi non facit mentionem extremę necessitatis, sed neque grauis:  sed solum ait quod  cum non apparet in promptu quomodo pauperi aliter subueniatur, tenetur aduocatus patrocinari. ¶  Secundo. Testis tenetur ex charitate ferre testimonium in fauorem   innocentis  etiam citra extremam necessitatem, vt  diximus in quæst. 70. art. 1. Ergo aduocatus  idem tenetur facere pro paupere. Patet consequentia, quia vterque solo verbo absque suo detrimento potest proximo succurrere. De hoc  dubio, Caietanus in hoc loco ait, "Nunquam  obligari aduocatum ad patrocinandum pauperibus, nisi in extrema necessitate": idem dicit  Nauarrus in Manuali cap. 25. num. 29.
  
   PRO decisione huius dubij supponendum est, ex quæst. 32. artic. 5. & 6.  quod necessitas est triplex in proximo: quædam communis, quales solent esse in republica. Alia  est grauis. Vt v. g. quod aliquis decidat à suo statu vel est in periculo illum amittendi. Alia  est extrema. v. g. quando aliquis morietur nisi ei succurratur. Similiter etiam triplex est  superfluum. Quodam est superfluum ad decentiam status, quodam vero est superflluum ad  statum: aliud est superfluum ad personam ipsam.
  
 HIS suppositis, sit prima conclusio. Solus titulus superflui, qui se tenet ex parte aduocati, obligat ipsum vt in communibus necessitatibus pauperum suscipiat causas. Probatur, quia solus iste titulus sufficit ad obligandum diuites ad faciendam eleemosynam   de superfluis. Ergo sufficiet ad obligandum  aduocatum. Antecedens asseritur supra quęst.  32. art. 5. & 6.  à D. Tho. & eius discipulis, &   oppositum esset tollere de medio humanitatem & misericordiam à republica. Et certè  Caietanus ita sentit ibidem, & in opusculo de præcepto eleemosynæ. Vnde oblitus  videtur suimet in hoc loco aut existimasse  non eandem esse rationem de aduocationis  patrocinio & eleemosyna: quod tamen falsum videtur.
  
 Secunda conclusio. Grauis necessitas ex  parte indigentis sufficit obligare aduocatum   vt patrocinetur, etiam si patrocinium non sit  superfluum aduocato ad decentiam status. Et  notandum est quod necessarium ad decentiam status distinguitur à necessario ad statum: ita vt possit quis non amittere statum  suum, amissis necessarijs ad decentiam status. Sit itaque casus ad verificandam conclusionem, quòd pauper est in periculo amittendi statum suum, vel vt detrudatur in carcerem, vbi duram vitam aget. Tunc verificatur nostra conclusio: quòd aduocatus tenetur amittere lucrum necessarium sibi ad  decentiam status, vt patrocinetur pauperi.
  
 Probatur conclusio. In extrema necessitate tenetur aduocatus patrocinari pauperi cum detrimento necessariorum ad suum  statum, ergo in graui necessitate tenebitur  cum detrimento necessariorum ad decentiam status. Probatur consequentia. Nam  eadem est proportio necessariorum ad statum respectu extremæ necessitatis:  & necessariorum ad decentiam status, respectu  grauis necessitatis proximi. ¶ Secundò probatur. Amicitia humana grauiter læderetur  in illo casu, si amicus non succurreret de superfluis ad statum, quanuis necessarijs ad  decentiam status: ergo & charitas læditur  in illo casu nisi aduocatus succurrat patrocinio suo non necessario ad statum, quanuis  necessario ad decentiam status. Soto libr. 5.  de iustitia. quæstione. 8. artic. 1. ait, non esse  præceptum aduocato subueniendi indigentibus in grauibus necessitatibus nisi de superfluo. Sed hæc sententia si vera est debet  intelligi de superfluo ad statum: non de superfluo ad decentiam status. Hoc enim modo etiam obligantur diuites facere eleemosynam de superfluo ad statum in grauibus  necessitatibus. Sed rogat aliquis an sit maior obligatio in aduocatis ad patrocinandum pro indigentibus quam in diuitibus ad  faciendam eleemosynam de suis diuitijs? communis sententia est negatiua. Alia sententia  est, quòd aduocatus tenetur patrocinari ex  charitate tanta obligatione quanta tenetur  testis testificari ex charitate.
  
 Sit igitur tertia conclusio. Non tenetur  aduocatus ex charitate patrocinari indigentibus patrocinio quoties testis tenetur testificari ex eadem charitate. Probatur, nam testis tenetur testificari ex charitate, quando  si non testificatur: proximus amittit aliquod bonum vtile uotabile, etiam si alias  sit diues. Cæterum aduocatus in illo casu  non tenetur gratis patrocinari, sed potest pretium pro patrocinio exigere. Et confirmatur.  Res quæ nullius pretij sunt habenti, sunt autem magni commodi ad impediendum  damnum   alterius, tenetur homo illas impendere ex  charitate in vtilitatem alterius: sed huiusmodi est testificatio, ergo testis tunc tenetur testificari. Cæterum aduocatus vtilitatem accipit & pretium pro suo patrocinio,  ergo non tenebitur patrocinari quoties testis tenebitur testificari.
  
 Denique probatur conclusio. Nam testimonium semper est superfluum etiam ad  decentiam status respectu testis: at vero patrocinium non semper est superfluum ad  statum vel ad decentiam status aduocati.    Ergo pluries tenebitur testis testificari, quam   aduocatus patrocinari.
  
 Quarta conclusio. Aliquoties tenebitur  aduocatus patrocinari indigentibus, quando neque ipse neque alij diuites tenentur  dare illis pecunias vt conducant aduocatum. Vt v. g. sit casus: quòd patiatur aliquis magnam iacturam si sua causa careat  patrocinio, sed tamen non incidet in tantam inopiam, vt careat necessarijs ad statum suum: quanuis non habeat vnde soluat pretium aduocato. Tunc aduocatus tenetur ex charitate gratis ferre patrocinium:  & tamen nemo tenetur dare illi eleemosynam de bonis temporalibus. Ratio est,  quia ille non indiget bonis temporalibus  ad sustentationem sui status: indiget tamen  patrocinio, vt non amittat quod antea habebat. Alter casus est: vbi hæc differentia verificatur. Sit aliquis, cuius causa si careat patrocinio conijciet ipsum in communem necessitatem. Sint etiam multi alij pauperes  in simili necessitate: qui tamen non egent patrocinio. Tunc alij diuites non tenentur dare eleemosynam illi pauperi, etiam de superfluo: satisfacient enim si illam tribuant  alijs pauperibus. At vero aduocatus tenetur illi patrocinari, si habet patrocinium superfluum ad decentiam sui status. Ratio est:   quia solus ille pauper inter omnes alios indiget patrocinio: quod potest præstare solus  aduocatus.
  
 Quinta conclusio. Ad eundem modum  proportionabiliter dicendum est de alijs officialibus iustitiæ. v. g. de procuratoribus  & tabellionibus: & etiam de medicis, qui tenentur pauperes curare proportionabiliter,  vt dictum est de aduocatis.
  
 AD argumenta in oppositum respondetur. Ad primum negatur antecedens. Imo in communibus necessitatibus  tenetur homo de superfluis ad decentiam  status & in grauibus de superfluis ad statum, in extremis autem necessitatibus tenetur dare eleemosynam de superfluis ad  sustentationem personæ. ¶ Ad confirmationem patet ex quarta conclusione.
  
 Ad secundum respondetur, quòd quanuis non ita teneatur aduocatus suscipere  causam dubiam pauperis, sicut tenetur suscipere causam certam & licitam, certò tamen tenebitur suscipere aliquando causam  dubiam pauperis, vt declaretur eius iustitia: etiam si ipse pauper sit actor: quia in  iudicijs ille qui habet vicem actoris intendit  etiam se defendere ab iniuria quam patitur  ab altera parte.
  
 Ad tertium nego consequentiam. Nam  quanuis aduocati stipendiati teneantur ex  iustitia patrocinari pauperibus: tamen continget vel propter illorum iniquitatem, vel  quia sunt valde impediti, vt non possint patrocinari. Et tunc alij aduocati tenebuntur  patrocinari pauperibus.
  
 DVbium secundum est, An aduocatus  qui ex ignorantia vel negligentia non  rectè facit officium, teneatur restituere.
  
 Respondetur & sit prima conclusio. Aduocatus qui propter ignorantiam perdit causam sui clientis, peccat contra iustitiam, &   tenetur restituere totum damnum, quod inde euenit clienti. Probatur primò, quia non  præstat quod promisit ex pacto, accepto  pretio pro patrocinio.
  
 Secundò. Aduocatus qui caret peritia sufficienti ad suscipiendas causas peccat mortaliter contra iustitiam se obligando ad patrocinium, ergo tenetur restituere ratione iniuriosæ actionis, etiam si gratis patrocinetur.
  
 Secunda conclusio. Si procurator sit negligens in procuranda causa peccat mortaliter & renetur restituere de leui culpa. Prima pars huius conclusionis patet ex dictis.  Secunda vero pars probatur ex ijs quæ dicta  sunt supra quæst. 62. art. 7. vbi obligauimus  iudices negligentes & omnes officiales qui  tenentur ex officio aliquid custodire & non  custodiunt, restituere de leui culpa: & non  solum de lata & ampla. Et ratio erat, quia talis custodia vergit in vtilitatem vtriusque  partis, sicut ille qui conducit domum tenetur illam custodire, & restituere damna de  leui culpa, & non solum de lata & ampla.  Ex hac conclusione sequitur corollarium,  quòd sunt in peccato mortali omnes aduocati, qui parati sunt recipere omnes causas  etiam iustas absque termino. Probatur, quia  industria humana finita est, ergo deficiet sæpe in necessarijs pro singulis causis, si recipiat quotquot occurrerint.
  
   DVbium tertium est circa quartam conclusionem, An aduocatus suscipiens  scienter causam iniustam, teneatur ad restitutionem si vincit litem, non solum parti contrariæ: sed etiam fisco & accusatori.
  
 Respondetur & sit prima conclusio. Aduocatus tenetur in casu posito restituere parti contrariæ, non solum principale, sed etiam  expensas. Hæc conclusio patet. Nam actio  aduocati est iniuriosa parti contrariæ, ergo  tenetur ad restitutionem totius damni.
  
 Secunda conclusio. In eodem casu, si aduocatus non admonet clientem suum de iniustitia causæ, tenetur illi restituere expensas  quas facit. Patet, quia suo mendacio vel dissimulatione perniciosa patitur cliens detrimentum illud. Si autem admonuerit illum de iniustitia causæ, non tenebitur restituere quicquam: quia scienti &  volenti nulla fit iniuria.
  
 Tertia conclusio. Aduocatus in casu posito, non tenetur restituere fisco vel accusatori  commodum quod erant habituri, si contraria pars vinceret. Probatur. Testis falsus in  eadem causa iniusta non tenetur, vt diximus  quæst. 70. artic. 1. restituere fisco, ergo neque  aduocatus. Patet consequentia  à fortiori, quia  vt habetur in cap. non sanè. 14. quæst. 5. & in  D. Tho. art. 4. ad tertium. Hæc est differentia inter testem & aduocatum, quòd testis  adhibetur ad manifestationem veritatis inter vtramque partem æqualiter: sed aduocatus adhibetur in fauorem vnius partis, ergo  si testis non tenetur restituere fisco: multò   minus aduocatus.
  
 Circa quartam. conclusionem aduertendum est etiam, quòd aduocatus suscipiens  causam iniustam, semper est periurus: quia  secundùm leges Regni præstat iuramentum   in initio causæ, quòd non sit defensurus causam iniustam.
  
 DVbium quartum est circa sextam conclusionem, ad quid teneatur aduocatus qui processu litis cognoscit susceptam  causam esse iniustam. Et arguitur contra conclusionem D. Thomæ, in eo quòd dicit quod   non tenetur prodere causam parti contrariæ.  Testis etiam non rogatus tenetur ferre testimonium quando necessarium est ad liberandum proximum ab iniquo damno: sed aduocatus in casu posito scit aliquid per quod    contraria pars liberabitur à damno iniquo.  v. g. à morte, ab infamia, ab amissione bonorum, ergo tenebitur suo testimonio contrariam partem adiuuare, etiam si non debeat  patrocinari pro illa.
  
 Ad hoc dubium respondetur & sit prima  conclusio. In causis criminalibus concludit  argumentum.
  
 Secunda conclusio. In ciuilibus causis rarò aut nunquam tenetur aduocatus ferre testimonium pro contraria parte. Probatur.  Nam officium aduocati est defendere causam suæ partis quantum in se fuerit, & propterea reuelantur illi secreta quædam, quæ   non reuelarentur nisi esset patronus, ergo  valde indecens esset & scandalosum, reuelare huiusmodi secreta, nisi magna & euidenti necessitate vrgente.
  
 Nihilominus sit tertia conclusio. Potest contingere casus in ciuilibus causis vbi aduocatus teneatur testificari pro parte contraria.  Vt v. g. si pars contraria amissura est totum  censum suum aut magnam pecuniæ summam, vnde decidet à suo statu. Tunc aduocatus tenetur meliore modo quo poterit admonere partem contrariam de iniustitia suæ   partis: & si opus fuerit testificari. Hanc probat etiam argumentum factum. Et confirmatur. Nam secretum huiusmodi non obligat  cum tanto detrimento partis contrariæ: sed  satis fuerit, quòd in multis casibus teneantur  alij testificari in quibus aduocatus neque debet neque potest testificari.
  
 DVbium quintum est, An aduocatus suscipiens causam euidenter iustam peccet contra iustitiam, si vtatur cautelis & mendacijs præsentando scripturas falsas, & alia  huiusmodi faciendo. ¶ Respondetur & sit  vnica conclusio. Talis aduocatus non peccat  contra iustitiam, ac proinde nec tenetur ad  restitutionem. Probatur, quia nullam iniuriam facit parti contrariæ: quin potius impedit eam ab iniuria facienda. Et rursus non  peccat contra iustitiam iudicis aut iudicij. Probatur, quia iudicium contrarium suæ parti  esset iniustum, ergo simpliciter non esset  iudicium, ac per consequens non peccat  contra iustitiam si quis faciat contra tale iudicium. Sed nihilominus aduocatus peccabit peccatum mendacij aut periurij, si ipse    iurat falsum aut alios iurare facit. Item probatur conclusio. Quia testis non peccat contra iustitiam si testificatur falsum in eadem  causa, ergo neque aduocatus. Patet consequentia. Nam testis, vt diximus, est communis vtrique parti, aduocatus vero tantum tenetur respicere ius suæ partis & illud defendere. Sed maxime aduertendum est, quòd  hæc conclusio non habet verum ex eo quòd  alicui Iurisperito aduocato videatur sua causa iusta: sed habebit verum quando causa iudicio omnium aut fere omnium Iurisperitorum iusta est.
  
 DVbium sextum est, An liceat aduocato vtram libet partem causæ dubiæ suscipere? Pro cuius expositione nota, quòd  est triplex gradus causæ dubiæ. Primus gradus est, quando vtraque pars habet pro se  æquales rationes, doctores pares, authoritate & numero, aut ferè pares. ¶ Secundus  gradus est, quando altera pars est verosimilior, & habet plures Iurisperitos & maioris  autoritatis fautores: nihilominus altera pars  est probabilis, & habet pro se Iurisperitos  non contemnendæ autoritatis. Tertius gradus est, quando altera pars vsque adeò probabilior & verosimilior est, quòd altera pars  reputetur parum probabilis, etiam si aliquando  & raro aliqui iudices sequantur illam propter rationes sophisticas & apparentes, quas  habet. ¶ Arguitur primo pro parte negatiua, quòd non sit licitum in primo gradu suscipere causam alterius partis. Nam ipse actor  peccat contra iustitiam agendo contra alteram partem, ergo aduocatus similiter peccat  fauendo illi. Antecedens probatur. Nam in  dubijs melior est conditio possidentis, ergo  actor qui vult & intendit deturbare à possessione alteram partem, peccat contra iustitiam.
  
 Secundo. Iudex in simili causa dubia tenetur ferre sententiam in fauorem possidentis, ergo actor & aduocatus peccat contra iustitiam agendo contra possessorem.
  
 Tertiò. Si ille aduocatus in casu dubio  admoneret Regem, vt inferret bellum alteri  Regi qui est in possessione, peccaret contra  iustitiam, ergo in casu posito peccat. Antecedens probatur. Quia bellum non potest  inferri contra possessorem in casu dubio.  Hęc tria argumenta probare intendunt quòd    non possit aduocatus suscipere causam actoris in casu dubio.
  
 Sed arguitur quartò, quòd non possit suscipere causam rei maxime in secundo gradu dubietatis. Nam aduocatus iudicat contrariam partem esse probabiliorem, ergo agit  contra scientiam & conscientiam suscipiendo partem minus probabilem. Et confirmatur. Si aduocatus doceret in cathedra opinionem minus probabilem contra probabiliorem peccaret, ergo multo magis peccat illam   defendendo in iudicio contra probabiliorem.
  
 Quintò. Si ille aduocatus constitueretur  iudex in eadem causa: peccaret contra iustitiam ferendo sententiam in fauorem illius partis, ergo similiter peccat patrocinando. Patet consequentia. Quia tam iudex quam aduocatus debent procedere secundùm iura.
  
 PRO decisione dubij sit prima conclusio.  In tertio gradu dubietatis peccatum est contra  iustitiam defendere causam minus verosimilem. Ratio est, quia illa pars moraliter loquendo ferè ab omnibus reputatur falsa: &   eius contraria ferè  demonstrata, ergo aduocatus ille iniuriam facit parti contrariæ.
  
 Secunda conclusio. In primo gradu dubietatis licitum est aduocato vtram libet partem  defendendam suscipere, etiam in fauorem actoris.  Probatur primo ex communi  omnium consensu. Nam tales causæ reputantur ab omnibus  propria materia litis:  & omnes confugiunt ad  iudicem tanquam ad iustum  animatum, vt constituat medium inter actorem &  reum in huiusmodi causis. Item etiam quia in casu dubio vnusquisque potest magis sibi prospicere quam alteri per media proportionata: est autem proportionatissimum  medium  confugere ad iudicem   qui habet publicam  autoritatem dicendi ius vnicuique. ¶ Tertia conclusio. Non est peccatum  contra iustitiam, quod aduocatus suscipiat actoris  partem minus probabilem in secundo gradu. Probatur primo argumentis factis pro conclusione. 2. Item etiam probatur, quia contingit sæpe,  quod causa quæ in initio litis videbatur minus  probabilis, postea in processu euadat magis  probabilis, facta examinatione diligenti, ergo  prudentia est, talem causam suscipere, dummodo   habeat probabilitatem. Confirmatur. Iudices  probi & recti solent  aliquando iudicare secundùm illam partem probabilem, vel quia sibi probabilior videtur, vel quia tenent opinionem dicentium quòd potest practicari opinio probabilis, relicta probabiliore, ergo  aduocatus iustè  & prudenter suscipit talem causam: quia ad illum non spectat  ferre sententiam, sed tantum explicare ius  suæ partis. Sed aduerte quòd in huiusmodi causis tenetur aduocatus admonere clientem suum de minore probabilitate suæ causæ, si forte nolit facere expensas litigando,  aut velit se componere cum parte contraria, possit hoc libere facere. Alias si non  admonuerit tenebitur restituere clienti suo  expensas suas & omne detrimentum.
  
 Quarta conclusio. Aduocatus qui in causis criminalibus aut in ciuilibus, vbi agitur de periculo rei alicuius, ita vt incidat  in grauem aut in extremam necessitatem,  peccat contra charitatem, si suscipiat partem actoris minus probabilem. Probatur.  Quia quilibet tenetur succurrere proximo  existenti in graui aut in extrema necessitate, ergo &c. Et confirmatur. Aduocatus tenetur in tali casu ex charitate patrocinari,  reo existenti in extrema vel graui necessitate, ergo multo minus licitum erit adiuuare actorem contra reum. Et denique ipse  actor peccat mortaliter contra charitatem  agendo contra reum, ergo & aduocatus illi  fauendo. Et per hanc conclusionem oportet explicare quod dicit Soto libro. 5. de iustitia, quæstione. 8. articulo. 3. vbi habetur  non esse licitum quod dicimus in tertia conclusione. Probant etiam hanc conclusionem argumenta quæ fecimus in principio  pro parte negatiua. Superest tamen respondere ad ipsamet quatenus aduersantur alijs  conclusionibus.
  
 Ad primum negatur antecedens. Ad probationem respondetur, quòd non propterea dicitur esse melioris conditionis qui possidet: quia nemo possit litigare contra illum. Sed iudex facta examinatione, si adhuc  causa fuerit dubia in primo gradu dubietatis debet ferre sententiam in fauorem possidentis.
  
 Vnde ad secundum respondetur, nego  consequentiam. Et ratio discriminis est, quia  officium iudicis est distinctum ab officio  aduocati: etenim iudicis est dicere ius inter    vtramque partem: aduocati verò explicare  & defendere ius vnius partis.
  
 Ad tertium negatur consequentia. Et  ratio discriminis est, quia inferre bellum  est executio sententiæ. Vnde non est licitum inferre bellum in causa dubia, in primo gradu dubietatis contra possidentem.  At verò litigium licitum est, quia est inuestigatio veritatis & iustitiæ inter vtranque partem. Quapropter, si Rex ille possidens nollet, vt per litem veritas patefieret,  tunc posset alius Rex mouere bellum. Et  notandum est in hac parte, quòd hæc est  differentia inter bellum & litem, quòd bellum nunquam potest dari iustum ex vtraque parte, nisi supposita ignorantia, etiam  quando res dubia est, & hoc dubium scitur ab vtraque parte. Cæterum lis bene potest esse iusta inter vtramque partem in causa dubia, non supposita ignorantia huius  dubietatis. ¶ Ad quartum respondetur ex tertia conclusione.
  
 Ad confirmationem negatur consequentia, quia officium doctoris est docere quamlibet opinionem in eo gradu probabilitatis  quem habet: officium vero aduocati est sui  clientis ius ostendere & defendere. ¶ Ad  quintum iam patet ratio discriminis ex solutione ad secundum.
  
 IAM vero disputandum nobis est circa  pretium iustum pro patrocinio aduocatorum. De qua re dicit Diuus Thomas in 7.  & 8. conclusione.
  
 Dubium primum sit, an lex illa. 21. quæ   habetur titul. 16. lib. 2. Recopilationis factæ   sub Philippo II. sit lex iusta & obligans in  foro conscientiæ. ¶ Pro parte negatiua arguitur primò. Lex illa statuit, vt aduocatus non  accipiat plus pretij pro petitionibus ordinarijs quam duos argenteos pro singulis: sed  ipsi non possunt sustentare suum statum, nisi  amplius accipiant, ergo &c.
  
 Secundò. Illa lex non est in vsu, quin  potius ipsi aduocati sæpe supplicauerunt Regem vt legem illam mitiorem faceret, ergo non obligat in conscientia.
  
 Respondetur ad hoc & sit prima conclusio. Illa lex est obseruanda in foro conscientiæ: & aduocati tenentur ad restitutionem si amplius acceperint. Probatur. Quia illud preium est iustum legitimum, ergo iniquum  test amplius accipere. Respondetur vero  ad primam obiectionem, quòd aduocati  bene possunt sustentare suum statum decentem etiam si non accipiant pro petitionibus  ordinarijs nisi duos argenteos. Cæterum  si volunt sustentare statum suum vt illustrissimi in republica, non licet tantum alienis  bonis triumphare.
  
 Ad secundum respondetur, quòd ille vsus  est abusus ipsorum. Nam Rex respondit ipsorum petitioni sæpe numero, que su peticion no ha lugar, sino que se guarde la ley.
  
 Secunda conclusio. Quando pretia non  sunt lege taxata, possunt aduocati pacisci  cum suis clientibus de pretio, habita ratione causę  & sufficientiæ aduocati & aliarum  circunstantiarum sicut in contractu emptionis & venditionis solent obseruari. Ista  conclusio habet sex legitimas moderationes. Prima moderatio, quòd conuentio de  pretio fiat initio litis antequam aduocatus  legat scripturas suæ partis. Hæc habetur in  l. 7. vbi supra. quæ moderatio est in fauorem clientis: vt liberè possit pacisci de pretio iusto. Nam si semel aduocatus legerit  scripturas, iam ipse cliens deprehensus est,  & timebit ne prodat aduocatus suam causam. Sed notandum est, quòd defectus huius moderationis non inducit obligationem  restituendi in foro conscientiæ: si tamen pretium fuit iustum. Secunda moderatio est.  Non potest aduocatus conuenire cum cliente de parte aliquota ipsius valoris de quo litigatur, scilicet, de tertia parte vel quinta,  &c. Hæc moderatio habetur in. l. 8. vbi supra. Item in. l. litem. C. de procuratoribus.  & in. l. si qui. C. de postulando. & in. l. sumptus. ff. de pactis. Item. 3. quæst. 7. cap. infamatus.  & nota quòd ista moderatio potius respicit bonum commune & legale,  quàm bonum clientis. Si enim aduocatus  non haberet aliud pretium certum, nisi partem aliquotam eius quod per litem exigeretur, acciperet occasionem calumniosè   litigandi & perturbandi tribunalia. Si autem iam certus est de suo pretio, siue vincat siue non vincat litem: non habebit occasionem huiusmodi iniquitatis. Ex hac  moderatione sequitur, quod non tenebitur aduocatus ad restitutionem faciendam  alicui in foro conscientiæ: si tamen pars aliquota de qua fecit pactum fuerit iustum pretium aliàs sui laboris. Probatur. Quia nulli fecit iniuriam contra iustitiam commutatiuam: sed legitime litigauit. Tertia moderatio est. Non potest pacisci aduocatus,  vt detur sibi certa summa pecuniæ  & determinata, si vicerit litem, vel in pretium vel  etiam vltra pretium. Hæc habetur vbi suprà   in. l. 8.  & habet eandem rationem quam secunda moderatio. Quod si vltra iustum  pretium aliquid acceperit pro victoria, tenetur restituere. Verum est tamen, quòd Alexander & Salicetus in. l. litem. C. supra.  aiunt,  quòd aduocatus potest suscipere modicum  quid pro victoria. Idem sentit Nauarrus in  Manuali. cap. 25. numero. 30. Nihilominus  quanuis stando in solo iure communi, verum habeat hæc opinio: tamen in Hispania  non est licitum quicquàm accipere pro victoria: quia est contra leges Regni expressas. Quarta moderatio non potest aduocatus assecurare victoriam litis, postulato pretio pro assecuratione. Hæc habetur in. l. 8.  vbi suprà.  & ibidem habetur quinta moderatio. Non potest aduocatus pacisci cum  cliente quòd ipse proprijs expensis litem  aget & finiet: si dederit sibi certum pretium.  Sexta & vltima moderatio. Quòd non excedat stipendium aduocati vigesimam partem ipsius quod per litem intenditur: dummodo talis vigesima pars non excedat summam triginta mille dipondiorum, & hoc pro aduocatis in consilio Regio aut in Cancellaria. Pro alijs vero aduocatis, statuitur vt  vigesima pars non excedat summam quindecim mille dipondiorum. Ista moderatio habetur expressè  in. l. 18. 19. & 20.  vbi supra.
  
 Tertia conclusio. Aduocatus qui pro taxatione pretij debiti pro petitionibus maioris momenti non adit iudicem, vt taxet pretium: non tenetur ad restitutionem, si tamen   pretium quod accipit iustum sit, quale etiam iudex taxaret. Probatur, quia non damnificat  clientem in aliquo: sed tantum peccat contra  iustitiam  legalem: nisi forte ipse iudex remittat aduocato, vt conueniat de pretio cum cliente. Et hic  est frequentissimus vsus in nostra republica.    Sed tamen aduersus illam legem citatam  argumentantur vehementius aduocati. Nam   iustum rerum pretium variatur pro loco  & tempore, sed lex illa quæ taxat duos argenteos pro singulis petitionibus ordinarijs facta est anno 1495. vt patet in. l. 54. in  Copilatione antiquarum pragmaticarum  sub Ferdinando & Isabella, quo tempore  pretium duorum argenteorum erat maximum, ergo modo non est iustum pretium.  Patet consequentia. Quia nunc rerum pretia multo maiora sunt. Et confirmatur. Nam  omnium artificum pretia creuerunt, ergo  cum aduocati officium non sit minus vtile  reipublicæ, nec minus honorificum, siquidem proficit ad pacem reipublicæ, debet  etiam esse maius pro tempore.
  
 Ad hoc argumentum respondetur, quòd  iustum pretium rerum auget inopia rerum  seu mercium: sicut minuit multa copia mercium. Dicimus ergo, quòd non est mirum  vt pretium aduocatorum iustum pro petitionibus ordinarijs modo sint duo argentei: quia sunt plurimi & ferè infiniti aduocati: olim autem vnus Bachalaureus in legibus digito signabatur. Secundò respondetur, quòd olim erant pauciores lites quam   nunc, & ex consequenti petitiones pauciores: vnde necessum fuit quòd pretium petitionis ordinariæ esset olim sufficiens ad sustentationem aduocati, quia vix optimus  aduocatus poterat obtinere vnam petitionem pro singulis diebus. Nunc autem vel  mediocris aduocatus obtinet quatuor vel  quinque petitiones pro singulis diebus. Vnde bene poterit sustentari. Eo vel maximè   possunt adiuuari aduocati petitionibus extraordinarijs & stipendijs annuis ad suam  sustentationem. Ad confirmationem respondetur, quòd aduocati officium habet  nunc etiam maius stipendium si collectiuè   consideretur: eo quòd sunt plurimæ petitiones ordinariæ  & extraordinariæ.
  
 Secundò argumentantur aduocati. Petitiones ordinariæ non sunt omnes æquales,  ergo non debet esse æquale pretium illarum.
  
 Ad hoc argumentum respondetur alio  exemplo. Triticum omne non est æqualis  bonitatis, & tamen idem est pretium taxatum lege. Ita etiam lex cum non posset prouidere pro singulis petitionibus ordinarijs  maius & minus pretium, taxauit maximum  pretium pro maxima petitione ordinaria.  Pro extraordinarijs vero remisit pretium  taxandum iudici, in cuius tribunali causa  agebatur.
  
 Tertiò argumentantur aduocati. Lex illa non habet maiorem vim obligandi, propterea quòd in noua Copilatione sit collecta, quam ante copilationem. Sed antea  non obligabat, ergo neque modo obligat.  Et confirmatur. Nam in illa copilatione sunt  multæ leges quæ  non obligant: vt leges duelli, quæ omnino sunt iniquæ, & leges de synagogis ædificandis. Ad hoc respondetur,  quòd post latam legem illam, nunquam  fuit licitum exigere plusquam duos argenteos pro ordinaria petitione. Cæterum illæ   leges duelli iniquæ sunt &  iam omnino abrogatæ: aliæ verò cessauerunt, quia cessauit materia: vt leges de synagogis Iudæorum.
  
 DVbium secundum est, An pro stipendio annuo, quod dicitur, partido, teneatur aduocatus omnes causas clientis occurrentes suscipere. Videtur quòd sic. Primò. Medicus tenetur curare omnes infirmitates pro tali stipendio in domo vel communitate, ergo similiter aduocatus. Confirmatur. Scienti & volenti non fit iniuria, sed  aduocatus sciens facit tale pactum, ergo  tenetur.
  
 Secundò arguitur ex. l. 18. titul. 16. lib. 21.  nouæ Copilationis. vbi dicitur, quòd aduocatus ratione stipendij accepti tenetur suscipere causam clientis, & præstare omnia,  quæ fidelis aduocatus debet præstare.
  
 In oppositum est, quòd talia annua stipendia sunt minimi valoris. Nam ad summam attingunt tria vel quatuor millia dipondiorum, ergo iniquum est obligare aduocatum pro talibus stipendijs ad causas  magnas & magni momenti. Notandum  est quòd in. l. 10. vbi supra. Cautum est vt  huiusmodi annua stipendia non sint palliationes frangendi leges Regni, quæ de stipendijs aduocatorum loquuntur. Sed iudices habita ratione litium & pretij earum,  determinent, vt quod legibus taxatum est  seruetur paulò plus minusve, & ideo cauendum est, ne annua stipendia sint magna.
  
   Sit igitur conclusio. Non tenentur aduocati pro huiusmodi stipendijs annuis minimis, quæ sunt in vsu, lites magni momenti suscipere. Ratio est, quia illud stipendium debitum est illis alio titulo: vel quia se obligant  ad patrocinandum quando opus fuerit in causis iustis, & ad non suscipiendas causas contrariæ partis. Item se obligant ad quasdam  communes diligentias faciendas. v. g. ad faciendas communes petitiones.
  
 DVbium tertium, An aduocatus pro lite & patrocinio iniquo possit accipere  pretium. ¶ Prima conclusio. Peccatum mortale est iniustitiæ contra partem contrariam  recipere tale pretium: non tamen contra clientem. ¶ Secunda conclusio. Cliens qui dedit  tale pretium non potest repetere in foro exteriori. ¶ Tertia conclusio. Stando in solo iure naturæ aduocatus non tenetur restituere  tale pretium: imò probabilius est, quod  neque de  iure positiuo tenetur restituere. Similes conclusiones proposuimus quæst. præcedenti,  artic. vlt. de falso teste: & eisdem rationibus  probabuntur istæ.
  
 DVbium quartum est, An liceat aduocatis recipere dona & munera: & simul etiam definiemus de reliquis officialibus iudicij. De qua re sunt aliquot leges Regni iustissimæ. In primis enim est lex 16. tit.  5. li. 2. Copilationis citatæ: vbi dicitur de omnibus iudicibus supremi Senatus, Cancellariæ, & de iudicibus Cantabriæ, & de iudicibus nobilium, de notarijs & relatoribus, de  tabellionibus, procuratoribus, & fiscalibus:  quòd non possunt accipere munus aliquod,  neque donum neque esculenta neque poculenta ab eo qui litem habet, vel habiturus creditur breui, vel de proximo habuerit: ita vt  neque per se neque per aliam personam, nec  directè, nec indirectè, aliquid recipiant. Præterea in lib. 3. tit. 9. in. l. 5. omnes iudices prohibentur accipere munera quælibet ab eis  qui coram eis lites habent vel habituri existimantur. Et nota quòd ibidem. l. 6. definitur, quòd ad condemnationem iudicum qui  munera accipiunt sufficiant tres testes singulares. De aduocatis verò  tit. 16. lib. 2. vbi supra  dicitur: quòd non recipiant aliquid nisi forte  aliqua esculenta & poculenta in parua quantitate. Imo. l. 19. & 21. eiusdem tituli dicitur, quod    non recipiant amplius pretium quam quòd  fuerit taxatum secundùm leges: aunque la parte se lo de de su voluntad. De tabellionibus autem est in lib. 4. tit. 27. lex vnica, quæ habet titulum, El aranzel de los escriuanos, vbi singula pretia pro singulis scripturis taxantur generaliter omnibus tabellionibus. Et ibidem  dicitur. "Y mandamos que no puedan lleuar ni  lleuen los dichos escriuanos en lo judicial ni en lo  no"" judicial mas de lo que de suso esta declarado,  quantoquier que la parte se lo de graciosamente."   Vbi notandum est, quòd quanuis donatio libera stando in solo iure naturæ transferat dominium, potest tamen impediri translatio lege positiua. Dubium ergo nostrum est, An  de facto per leges citatas impediatur translatio dominij per tales donationes in ipsos  officiales, An potius sint tantum leges pœnales.
  
 Arguitur primò, quòd transferatur dominium. Quando leges humanæ volunt impedire huiusmodi translationem & irritare contractus: vtuntur verbis specialibus. v. g. quòd  sint incapaces & inhabiles ad sic recipiendum,  sed leges citatæ solum prohibent ne fiant tales donationes sub certis pœnis, ergo transfertur dominium. Et confirmatur à simili.  Per ludum alearum lege prohibitum transfertur dominium, ergo per huiusmodi donationes. ¶ Secundò. Leges prohibentes tales  donationes, partim sunt pœnales, partim fundantur in præsumptione, ergo non obligant  in foro conscientiæ ad restituendum acceptum, maxime cessante veritate præsumptionis. Antecedens probatur referendo rationes  propter quas interdicuntur istæ donationes.  Quarum prima est ad puniendam auaritiam   officialium. Quæ ratio efficit legem pœnalem. Secunda ratio est, vt tollatur à tribunalibus suspicio corrupti iudicij. Istæ duæ rationes insinuant satis, quòd quando reuera iudex non corrumpitur per munera, non teneatur illa restituere. Tertiam rationem possumus adhibere. Quoniam talis donatio licet  videatur specie & facie tenus libera: tamen  reuera libera non est, sed inuoluntaria:  & talis præsumitur in iure.
  
 Tertiò. Authores qui negant validas esse istas donationes & transferre dominium,  idcirco negant quia officiales accipiunt    stipendia à republica, ergo saltim officiales,  qui non sunt stipendiati, poterunt recipere  eiusmodi munera.
  
 Sed in oppositum est, quòd lib. 2. de las ordenanças Reales, titul. 3. l. vlt. dicitur. "Otrosi juren los de nuestro consejo que guardaran estas  ordenanças, &c. de suerte que el que lo contrario hiziere, sea obligado desde luego en el fuero  de la consciencia a pagar la dicha pena, sin que  espere otra condenacion: quantoquier que la culpa sea occulta." Et Soto in lib. 1. de iustit. q. 6.  art. 6. ad tertium membrum quarti argumenti  principalis, inquit, quòd ipsi officiales tenentur soluere pœnam suorum delictorum ante iudicis sententiam: quia isti acceptauerunt  & iurauerunt tales leges. Est enim illa pœna  conuentionalis ex pacto iusto.
  
 PRO decisione huius dubij notandum  est: quòd donationes quæ fiunt officialibus secundùm apparentiam liberæ, sunt in  duplici differentia. Quædam enim sunt quę   vulgo dicuntur, presentes y dadiuas. Et huiusmodi habent totaliter apparentiam liberæ   donationis. Aliæ verò sunt, quæ fiunt per  modum pretij aut quasi pars pretij. Vt v. g.  quando tabellionibus soluitur amplius pretium, quàm sit taxatum pro labore. Et quanuis  officialis ipse dicat, sibi non deberi tantum pretij. Respondet pars:  quod ipsa liberè vult donare.
  
 Sit ergo prima conclusio. Donatio primi  generis est omnino nulla: neque transfert dominium, sed potius recipiens tenetur restituere ei, qui dedit ante iudicis sententiam:  etiam si dicat se liberaliter dedisse. Probatur.  Nam leges citatæ continent pacta quædam  conuentionalia quæ obligant in foro conscientiæ: vt seruetur pactum, ergo talis donatio nulla est. Et confirmatur. Nam si aliquis  maritus reliquit vxori legatum, ea conditione vt non nubat: si nupserit tenetur in foro  conscientiæ restituere legatum hæredibus,  qui succedunt ab intestato, ergo similiter in  casu. Secundò probatur. Quia fuit valde necessum in Hispania pro bono communi litigantium: vt huiusmodi donationes essent  nullæ, quia Hispanica natio hoc habet peculiare præ cæteris nationibus quæ appetit videri magnifica in donationibus suis, ergo necessarium fuit ne litigantes maximum impedimentum & detrimentum paterentur, quòd    huiusmodi donationes essent nullæ. Et confirmatur. Quia etiam si liberaliter aliqui munera donent: alij tamen litigantes inuoluntariè dabunt, ne videantur parci & miseri: &   ne eorum negotia negligenter tractentur ab  officialibus.
  
 Secunda conclusio. Donatio secundi generis quanuis sit prohibita, non tamen irrita  iure Hispaniensi, neque officialis tenebitur  ad restitutionem ante iudicis sententiam. Hanc  conclusionem possunt probare argumenta  facta pro parte affirmatiua. Item quia leges  illæ, quæ videntur esse conuentionales, loquuntur de donationibus, quas vulgo dicimus, presentes y dadiuas, sed donatio secundi  generis non dicitur, presente o dadiua, ergo  non tanto rigore loquendum est de huiusmodi donationibus. Item etiam confirmatur. Nam illud inconueniens ad quod vitandum necessaria fuit lex propter conditionem   nationis Hispanicæ, non habet locum in huiusmodi donationibus: quando enim damus  aliquid amplius per modum pretij, contenti  sumus dare parum amplius: neque ibi affectamus magnificentiam, sicut in donationibus, quæ purè sunt donationes.
  
 Tertia conclusio. Vtraque donatio prædicta vt in plurimum de facto est nulla. Probatur, quia de facto & vt in plurimùm est  inuoluntaria, ergo non transfert dominium.  Probatur antecedens, nam ferè omnes soluunt amplius pretium officialibus: quia aliàs  non recte illi faciunt suum officium, ergo  hoc potius est redimere vexationem, quam  liberalem esse. Et confirmatur, quia finita lite, pauci aut nulli sunt, qui huiusmodi donationes faciant: nisi expectent se cito habituros litem aliam. Quod si aliqui fecerint donationem lite omnino finita, valida erit.
  
 Vltima conclusio. Pœnam quadrupli aut  decupli non tenetur aduocatus vel alius officialis soluere ante condemnationem iudicis.  Probatur, quia illæ leges sunt pœnales, ergo  non obligant ad soluendam pœnam legis  ante condemnationem iudicis.
  
 AD argumenta verò pro parte affirmatiua respondetur. Ad primum dico, quod   sufficiens ratio est ad irritandas illas donationes primi generis, quòd illæ leges includunt  pacta conuentionalia.
  
   Ad secundum respondetur, quòd illę leges qua parte sunt pœnales, non obligant in  foro conscientiæ ad soluendam pœnam, vt  dicit quarta conclusio. Qua verò parte fundantur in præsumptione, ordinantur ad bonum commune ad quod, vt ostendimus  necessarium est, vt donationes sint irritæ:  etiam si sint voluntariæ. Vnde impertinens  est, quòd ipsa præsumptio sit vera aut falsa  in casu particulari: non enim fundatur in sola præsumptione.
  
 Ad tertium respondetur, quòd probat  iudices & fiscales magis obligari ad non  recipienda munera: quia cum illis est magis expressum pactum: eo quòd recipiunt  stipendium. Sed nihilominus etiam alij officiales obligantur eisdem legibus, eo quòd  cum illis est pactum, quando  admittuntur ad  huiusmodi officia publica honorifica & vtilia ea conditione, vt non recipiant munera:  sed contenti sint stipendijs à lege taxatis.
  
 Ad argumentum verò pro parte negatiua respondetur, quòd illa lex ordinamenti  nunquam fuit in vsu, & si aliquando fuit in  vsu, iam non est in vsu: quia visa est difficilis & quasi impossibilis ad seruandum. Quare merito exclusa est à noua Copilatione legum sub Philippo Secundo. Denique attendant omnes confessarij, vt interrogent eiusmodi officiales. An sciant omnia statuta  sua, & an fecerint contra statuta quæ specialiter iurant seruare. Nam si fecerint contra:  sunt periurij. Si autem fecerint contra alia  statuta: quæ iurant in communi, non sunt  periurij: quia iuramentum intelligitur ferri  in omnes ordinationes in communi iuxta  vniuscuiusque materiam. Si autem aliquis  officialis nullam habet rationem suorum  statutorum, non solum peccat mortaliter,  sed etiam est periurus, etiam si nullum statutum iurauerit in particulari. Pertinebit autem ad confessorem, scire quando officialis  teneatur restituere, vel saltem scire dubitare: vt interroget doctiorem se: qui si non fuerit in promptu: poterit absoluere pœnitentem, obligando illum, vt postea stet sententiæ alicuius magistri aut doctoris sufficientis. Atque hactenus de  iniurijs quæ fiunt in  iudicio.
  
  
  
  
      QVÆSTIO LXXII.   De Contumelia.
  
 DEINDE considerandum est  de iniurijs verborum, quæ inferuntur extra iudicium. Et primò,  de contumelia, secundò, de detractione: tertiò, de susurratione: quartò, de maledictione. ¶ Circa primum   quæruntur quatuor.
  

 ARTICVLVS PRIMVS.   ¶  Vtrùm contumelia consistat in  verbis.
  
 AD Primum sic proceditur.{
         Q. 57. ar. 1. Et psal. 43. col. 6. Et Roma. 1. lect. 8. corp. 4.        
}   Videtur, quòd contumelia non consistat in verbis.  Contumelia enim importat quoddam nocumentum proximo illatum, cùm pertineat ad iniustitiam.  Sed verba nullum nocumentum videntur inferre proximo nec in persona, nec in rebus. Ergo contumelia non consistit in verbis.
  
 ¶ 2 Præterea. Contumelia videtur ad quandam dehonorationem  pertinere. Sed magis aliquis potest  inhonorari, seu vituperari factis,  quàm verbis. Ergo videtur, quòd  contumelia non consistat in verbis,  sed magis in factis.
  
 ¶ 3 Præterea. Dehonoratio, quæ   fit verbis dicitur conuitium vel improperium. Sed contumelia videtur differre à conuitio & ab improperio. Ergo contumelia non consistit in verbis.
  
 SED contra. Nihil auditu percipitur nisi verbum. Sed contumelia auditu percipitur, secundùm illud Ieremiæ 20.  "Audiui contumelias in circuitu." Ergo contumelia  est in verbis.
  
 RESPONDEO dicendum,  quòd contumelia importat dehonorationem alicuius. Quod quidem   contingit dupliciter. Cùm enim honor aliquam excellentiam consequatur, vno modo aliquis alium dehonorat, cùm priuat eum excellentia,  propter quam habebat honorem,  quod quidem fit per peccata factorum, de quibus suprà dictum est †{
         Q. 64. 65 & 66.        
}.  Alio modo cùm aliquis id quod est  contra honorem alicuius, deducit  in notitiam eius & aliorum. Et hoc  propriè pertinet ad contumeliam,  quod quidem fit per aliqua signa.  Sed sicut †{
         Lib. 2. ca. 5. circa medium, to. 3.        
}  Augustinus dicit in secundo de doctrina Christ. omnia signa verbis comparata, paucissima  sunt. Verba enim inter homines  obtinuerunt principatum significandi quæcunque animo concipiuntur. Et ideo contumelia, propriè loquendo, in verbis consistit. Vnde  Isidor  †{
         Lib. 10. c. 3. incipit. Clarus: parum ante medium.        
}. dicit in libro Etymo. quòd  contumeliosus dicitur aliquis, quia  velox est, & tumet verbis iniuriæ.  Tamen quia etiam per facta aliqua  significatur aliquid, quæ in hoc quod   significant, habent vim verborum  significantium, inde est quòd contumelia extenso nomine, etiam in  factis dicitur: Vnde Roman. primo   super illud, Contumeliosos, superbos, dicit glos. †{
         Glos. interlinea. ibid.        
} quòd contumeliosi   sunt, qui dictis vel factis contumelias & turpia inferunt.
  
 AD primum ergo dicendum, quod   verba secundum suam essentiam,  id est, inquantum sunt quidam soni audibiles, nullum nocumentum  alteri inferunt, nisi forrè grauando  auditum, puta cùm aliquis nimis altè loquitur. Inquantum verò sunt signa repræsentantia aliquid in notitia aliorum, sic possunt damna multa inferre, inter quę vnum est, quòd  homo damnificatur quantum ad  detrimentum honoris sui, vel reuerentiæ sibi ab alijs exhibendæ. Et  ideo maior est contumelia, si aliquis  alicui defectum suum dicat coram  multis, &  tamen si sibi soli dicat, potest esse contumelia, inquantum ipse  qui loquitur iniustè, contra reuerentiam audientis agit.
  
 AD secundum dicendum, quòd  in tantum aliquis aliquem factis dehonorat, inquantum illa facta vel  faciunt, vel significant illud quod  est contra honorem alicuius, quorum primum non pertinet ad contumeliam, sed ad alias iniustitię species, de quibus suprà  dictum est †{
         Q. 64. 65 & 66.        
}, secundum verò pertinet ad contumeliam, inquantum facta habent vim  verborum in significando.
  
 AD tertium dicendum, quod conuitium & improperium consistunt  in verbis, sicut & contumelia, quia  per hæc omnia repræsentatur aliquis defectus alicuius in detrimentum honoris ipsius. Huiusmodi autem defectus est triplex, scilicet defectus culpæ, qui repræsentatur per  verba contumeliosa. Et defectus  generaliter culpæ  & pœnæ, qui repræsentatur per conuitium, quia vitium consueuit dici non solum animæ, sed etiam corporis. Vnde si  quis alicui iniuriosè dicat eum esse    cæcum, conuitium quidem dicit,  sed non contumeliam. Si quis autem dicat alteri: quod sit fur, non  solùm conuitium, sed etiam contumeliam infert. Quandoque verò repræsentat aliquis alicui defectum  minorationis, siue indigentiæ, qui  etiam derogat honori consequenti quamcunque excellentiam & hoc  fit per verbum improperij. Quod  propriè est, quando aliquis iniuriosè   alteri ad memoriam reducit auxilium, quod contulit ei necessitatem   patienti. Vnde dicitur Ecclesiast. vicesimo,  "Exigua dabit, & multa improperabit."  Quandoque tamen vnum   istorum pro alio ponitur.
  
 ¶ Conclusio est affirmatiua.

  
 COMMENTARIVS.
  
 IN hoc articulo est primo aduertendum,  quod Diuus Thomas à quęstione 72. vsque ad  77. agit de quinque speciebus iniuriarum  quæ consistunt in verbis extra iudicium,  quæ sunt contumelia, detractio, irrisio, susurratio, & maledictio, de quibus agunt Summistæ in eisdem verbis. Soto libr. 5. de Iustitia. à quæstione. 9. vsque in finem.  ¶ Secundo est notandum, quòd contumelia propriè loquendo consistit in verbis. Nam contumelia est deducere peccatum alterius in  notitiam eius & aliorum. Hoc autem propriè loquendo fit signis & verbis, quæ habent rationem significandi & explicandi,  consistit vero in factis, non quatenus facta  sunt: sed quatenus induunt rationem verbi  & signi: qua ratione, facta etiam in diuinis  literis, aliquando verba appellantur. V. g. effregit quis domum non vt inferret contumeliam, sed vt furaretur, fur est non contumeliosus. Verum si id effecisset in vilipendium alterius, illud factum induit rationem  verbi, & significat se alterum vilipendere, &   sub hac consideratione induit rationem contumeliæ. Item si quis alterum percutiat fuste, non vt vilipendat, percussor est non contumeliosus: si vero id faciat in contemptum alterius, principalius & formalius habet rationem contumeliæ. Verum est, quod possunt reperiri in eodem facto duæ malitiæ  & duæ   rationes formales, quod eleganter aduertit  Caiet. in hoc arti. Vna tamen se habet veluti  materialiter respectu alterius. ¶ Tertio est  aduertendum, cum D. Tho. in solut. ad tertium.  quod conuitium differt à contumelia: nam   contumelia est, quando obijcitur aliquod  crimen seu peccatum, vt si quis dicat alteri  quod est fur: conuitium vero est, quando obijcitur alteri quicunque defectus, siue culpæ siue  pœnæ. ¶ Vltimo est aduertendum, quod contumelia differt à detractione quantum ad  obiectum. Contumelia enim versatur circa  honorem, est enim per se loquendo ablatio  honoris: detractio vero versatur circa famam,  & per se loquendo est denigratio famæ: honor vero est reuerentia quæ exhibetur alicui  propter aliquam excellentiam, fama autem  vt definiunt Theologi ex Ambrosio, est clara cum laude notitia vel illustris dignitatis  status, moribus & vita comprobatus, vt definiuit glos. in cap. super vestra. de cohabi. cleric. & mulierum. Ex quo sequitur, quod  aliquando potest esse honor sine fama, vt patet in  eo qui habet aliquam excellentiam, & dignitatem ratione cuius ei exhibetur honor, sinistra tamen de illo habetur ęstimatio. Potest  etiam esse aliquando fama sine honore, vt  patet in aliquibus viris qui habent optimam  æstimationem in populo, qui tamen nullam   habent dignitatem neque excellentiam. Ex  quo concluditur definitio contumelię. Contumelia est iniuria qua obijcitur peccatum  aliquod, coram & in præsentia eius cui irrogatur iniuria, vt cum dicitur alicui, fur.
  
 DVbium est circa istam diffinitionem   an contumelia sit grauius peccatum  quam detractio. Soto lib. 5. de Iustitia. q. 10.  art. 2. dicit contumeliam per se loquendo esse  grauius peccatum detractione, quæ  sententia   probatur his argumentis. Primo autoritate  D. Tho. infra. q. 73. art. 3. ad 2. Vbi expressè   dicit contumeliam esse grauius peccatum. Simpliciter &  secundum se quam  furtum: ergo contumelia secundum se, est grauius peccatum detractione. ¶ Secundò arguitur. Sicut se habet rapina ad furtum, sic se habet contumelia ad detractionem, sicuti enim raptor per vim aufert  bona alterius, fur vero per fraudem: ita contumeliosus per vim aufert honorem detractor  vero per fraudem aufert famam, sed rapina maius & grauius peccatum est quam  furtum: ergo similiter contumelia. Minor argumenti asseritur à Diuo Thoma supra quæstione. 66. articulo. 4.
  
 Tertiò arguitur. Honor & fama sunt obiecta materialia contumeliæ  & detractionis,  obiecta vero formalia sunt rationes inuoluntarij vnde sumitur iniustitia: sed maior ratio  inuoluntarij, est in contumelia, quam in detractione: ergo grauior iniuria. Minor probatur. Nam in contumelia est violentia, in  detractione vero fraus & dolus. Et confirmatur. In eadem re materiali, scilicet in acceptione eiusdem rei, potest esse diuersa ratio  formalis, vt patet in furto & rapina, quæ quidem non oritur nisi ex diuersa ratione inuoluntarij: ergo ratio inuoluntarij est ratio formalis iniustitiæ. ¶ In huius rei expositione,  sit conclusio. Contumelia & detractio secundum se habent se sicut excedens & excessum.  Quantum ad modum excedit contumelia,  & exceditur detractio: quantum ad obiectum   excedit secundum se detractio simpliciter  tamen & absolutè loquendo, grauius peccatum est detractio quam contumelia.
  
 Explicatur conclusio. In quolibet habitu  possumus duo considerare, & rem ipsam in  quam tendit habitus, & modum. Dicimus  ergo, quod si consideretur res inquam tendit detractio & contumelia, detractio grauius peccatum est quam contumelia, destruit enim  famam, quæ excellentius bonum est, quàm  honor & reuerentia quæ destruitur per contumeliam. Et hoc patet etiam exemplis in  scientijs naturalibus, v. g. Logica perfectior  scientia est quantum ad modum  quam Theologia pro isto statu: Theologia vero perfectior  scientia est ex parte obiecti & simpliciter &   absolutè. Hæc conclusio habet tres partes.  Prima pars probatur. Contumelia est læsio  honoris, detractio vero est læsio famæ: sed  læsio honoris per se fit per apertam violentiam, læsio vero famæ fit per se occultè  & secretè: ergo peiorem modum habet contumelia quam detractio. Patet consequentia. Nam  in iniurijs inferendis grauior modus est violentia quam fraus & dolus. Et confirmatur.  Nam D. Tho. 1. 2. q. 6. dicit, quòd magis repugnat voluntario violentia quam fraus &   dolus: quoniam magis repugnat principio voluntarij, scilicet voluntati: sed in contumelia  est manifesta violentia, in detractione vero  est fraus & dolus: ergo quantum ad modum   excedit contumelia. Secundo. Maior contemptus est in contumelia quam in detractione:  ergo contumelia excedit detractionem quantum ad modum. Secunda pars conclusionis   probatur. Nam detractio ver satur circa nobilius & principalius obiectum, versatur enim circa famam, contumelia vero circa honorem: ergo detractio excedit contumeliam   ex parte obiecti: quod vero fama melius bonum sit quam honor non indiget probatione. Tertia pars probatur. Illud peccatum contra proximum est grauius, quod aufert maius bonum & infert maius damnum: sed detractio aufert maius bonum, & infert maius  damnum quam contumelia: est ergo grauius  peccatum. Minor patet, ex eo quod fama quæ   per detractionem aufertur, maius bonum est  quam honor, qui per contumeliam aufertur.
  
 Secundò D. Tho. infra quæst. 74. artic. 2.   probat susurrationem esse grauius peccatum   quam detractionem & contumeliam: quoniam aufert amicitiam quæ maius bonum  est, quam fama & honor quæ  auferuntur per  detractionem & contumeliam: licet contumelia per se habeat adiunctam violentiam.
  
 Vltimo. Homicidium est grauius peccatum quantumuis fiat occultè  & per fraudem  quam contumelia: quoniam aufert vitam quę   maius bonum est quam honor, licet contumelia habeat adiunctum peiorem modum,  & maiorem contemptum  &  violentiam: ergo  &c. ¶ Ad argumenta in contrarium. Ad primum respondetur, quod D. Tho. est intelligendus, quod contumelia est grauius peccatum quantum ad modum. Hæc vero intelligentia colligitur manifestè ex eius verbis, subdit enim  statim, inquantum fit cum maiori contemptu.  Hinc fit quod si idem peccatum obijciatur in  præsentia & proferatur in absentia, cæteris  paribus, grauius peccatum est obijcere illi  peccatum in præsentia, quoniam idem est  detrimentum, & in præsentia fit cum maiori contemptu & violentia.
  
   Ad secundum  respondetur, argumetum conuincere, quod contumelia excedit detractionem,  quantum ad modum, non tamen simpliciter &   absolutè. ¶ Secundò  respondetur nego consequentiam  & differentia est: quoniam in rapina  & furto idem damnum est, neque est aliquis excessus specificus ex parte damni, qui possit  maiorem grauitatem  specificam tribuere, sed solum est excessus ex parte modi: at in contumelia & detractione, excessus specificus est  ex parte damni, damnificat enim in maiori & nobiliori bono detractor quam contumeliosus, quia iste in honore ille vero in fama quæ maius bonum est damnificat.
  
 Ad tertium  respondetur, quod iniustitia specificatur tanquam à ratione formali ab iniusto,  quod est obiectum formale iniustitiæ, sicuti  iustitia specificatur à iusto, non tamen à  voluntario. Vnde vbi fuerit maior ratio iniusti,  maior iniustitia erit, non vero vbi fuerit maior ratio inuoluntarij. Secundo respondetur,  quod in virtutibus & habitibus non solum debemus attendere ad rationem formalem, verum   etiam ad rationem materialem, quoniam ex  his duabus rationibus conflatur veluti vnica integra ratio obiecti, à qua sumitur perfectio habitus. V. g. Logica, vel Physica, vel  metaphysica habent eandem rationem formalem sub qua, scilicet eandem abstractionem: differunt tamen in rationibus quæ, quæ   sunt veluti materiales respectu alterius rationis. Nihilominus perfectior est simpliciter  & absolutè metaphysica & physica quam logica: quoniam ratio integra obiecti, perfectior  est. Ita dicendum est in præsenti, quod licet contumelia excederet quantum ad rationem formalem detractionem. Detractio tamen excedit contumeliam quantum ad rationem integram & perfectam, quæ conflatur ex ratione inuoluntarij, cum detrimento in fama: in  contumelia vero conflatur ex ratione inuoluntarij cum damno in honore. Ad confirmationem respondetur, quòd ratio iniustitiæ   in contumelia & detractione desumitur ex  ratione formali iniusti sicuti iam diximus.
  
 ALiud dubium est, an de ratione contumeliæ sit, quòd fiat coram & in præsentia? Et videtur, quòd sic. Primo. Nam  de ratione contumeliæ est, quòd sit aperta  & manifesta iniuria: non potest autem esse    aperta & manifesta iniuria, nisi fiat coram  & in præsentia, ergo. ¶ Secundo, hoc differt  inter contumeliam & detractionem, quòd  contumelia fit per manifestam violentiam,  detractio vero per fraudem. Item detractio  fit secretè  & in occulto, contumelia vero  manifestè  & in præsentia: ergo contumelia  in sua ratione formali importat, quòd fiat  coram & in præsentia. In contrarium est,  quòd multi contumelias faciunt in absentia.
  
 In huius rei expositione notandum est  primo, quòd bonitas vel malitia in actibus  moralibus consideranda est ex intentione,  quæ est radix bonitatis vel malitiæ quæ est  in ipsis actibus, vt docet Diuus Thomas in  1. 2. quæst. 16. artic. 4.  ¶ Secundo est notandum, quòd contumelia directè machinatur  contra honorem alterius, vnde illa sola iniuria meretur nomen contumeliæ, quæ per se  & directè tendit contra honorem alterius.
  
 HIS positis ad quæstionem respondetur   hac conclusione. Contumelia per se & ex intentione fit in præsentia. Probatur, nam qui  ex intentione & per se profert peccatum in  absentia, non audens proferre in præsentia  reueretur personam illius, & non tendit directè  contra eius honorem: qui vero profert  peccatum per se ex intentione in præsentia,  non reueretur personam illius, & directè tendit contra honorem: ergo iste talis solum est  contumeliosus. Vnde D. Tho. in artic. dicit,  contumeliam esse, deducere peccatum alicuius in notitiam sui & aliorum. Notandum   tamen est, quòd deducere peccatum alicuius  in præsentia, contingit tripliciter. Primo personaliter videntes vel audientes contumeliam.  Secundo modo literis vel libello, deducendo in eius notitiam. Tertio modo signis vel  verbis, in absentia quidem per accidens: ex  intentione tamen & per se in præsentia.
  
 Secundo est notandum cum Caietano  hic, quòd cum contumeliosus importet manifestum conuitiatorem, hinc est, quòd cum  contumelia fit coram & in præsentia personaliter, tunc habet veram & perfectam rationem contumeliæ: cum vero fit in absentia per accidens, habet veram rationem contumeliæ non tamen ita perfectam. Ex hoc  infertur, quòd autor libelli infamatorij non  solum peccat peccatum iniustitiæ contra famam: verùm sæpenumero peccatum contumeliæ  contra honorem. Nam deducit peccatum in notitiam sui & aliorum. Quomodo vero sit facienda restitutio. Vide supra  quæst. 62. artic. 2. circa solutionem ad secundum & tertium. Ex his patet ad argumenta  in contrarium.


  

 ARTICVLVS II.
  
 ¶  Vtrùm contumelia, seu conuitium, sit peccatum mortale.
  
 AD Secundum sic proce{
         Inf. q. 258 artic. 5. ad tertium. & 1. Cor. 15. lect. 7. co. 2. fina. Et Galat. 3. princip.        
}ditur. Videtur, quòd contumelia vel conuitium,  non sit peccatum mortale. Nullum  enim peccatum mortale est actus  alicuius virtutis. Sed conuitiari est  actus alicuius virtutis, scilicet eutrapeliæ, ad quam pertinet bene conuitiari, secundum Philosophum in  4. Ethic.  †{
         Li. 4. c. 8. tom. 5.        
} Ergo conuitium, siue contumelia, non est peccatum mortale.
  
 ¶ 2 Præterea. Peccatum mortale  non inuenitur in viris perfectis, qui  tamen conuitia vel contumelias aliquando dicunt, sicut patet de Apostolo qui ad Galatas tertio dixit, "O  insensati Galatæ." Et Dominus dicit Luc. vltimo, ò" stulti & tardi corde ad credendum." Ergo conuitium   siue contumelia non est peccatum  mortale.
  
 ¶ 3 Præterea. Quamuis illud quod  est peccatum veniale ex genere, possit fieri mortale: non tamen peccatum quod est ex genere mortale,  potest esse veniale, vt supra habitum   est †{
         1. 2. q. 72. arti ...  & q. 88. arti. 4. & 5.        
}. Si ergo dicere conuitium vel  contumeliam esset peccatum mortale ex genere suo, sequeretur quòd  semper esset peccatum mortale. Quod  videtur esse falsum, vt patet in eo    qui leuiter ex surreptione, vel ex leui ira dicit aliquod verbum contumeliosum. Non ergo contumelia  vel conuitium ex genere suo est peccatum mortale.
  
 SED contra. Nihil meretur pœnam æternam inferni nisi peccatum   mortale. Sed conuitium vel contumelia meretur pœnam inferni, secundum illud Matth. 5.  "Qui dixerit fratri suo, fatue, reus erit gehennæ ignis."   Ergo conuitium vel contumelia est  peccatum mortale.
  
 RESPONDEO  dicendum, quod   sicut suprà  dictum est †{
         Arti. præcedenti.        
}, verba inquantum sunt soni quidam, non sunt in  nocumentum aliorum, sed inquantum significant aliquid, quæ  quidem   significatio ex interiori affectu procedit. Et ideo in peccatis verborum   maximè considerandum videtur,  ex quo affectu aliquis verba proferat. Cùm ergo conuitium vel contumelia de sui ratione importet quandam dehonorationem, si intentio  proferentis ad hoc feratur, vt aliquis per verba quæ profert, honorem   alterius auferat, hoc propriè  & per  se est dicere conuitium vel contumeliam, & hoc est peccatum mortale non minus, quàm furtum vel  rapina. Non enim homo minus amat suum honorem, quàm rem possessam. Si verò aliquis verbum conuitij vel contumeliæ alteri dixerit,  non tamen animo dehonorandi, sed  fortè propter correctionem, vel propter aliquid huiusmodi, non dicit  conuitium vel contumeliam formaliter & per se, sed per accidens  & materialiter, inquantum scilicet dicitur    id, quod potest esse conuitium, vel  contumelia. Vnde hoc potest esse  quandoque peccatum veniale, quandoque autem absque omni peccato. In  quo tamen necessaria est discretio,  vt moderatè homo talibus verbis  vtatur, quia posset esse ita graue conuitium, quod per incautelam prolatum auferret honorem eius, contra quem proferretur, & tunc posset homo peccare mortaliter, etiam   si non intenderet dehonorationem  alterius. Sicut etiam si aliquis incautè alium ex ludo percutiens grauiter lædat, culpa non caret.
  
 AD primum ergo dicendum, quod   ad eutrapeliam pertinet dicere aliquod leue conuitium, non ad dehonorationem, vel ad contristationem   eius, in quem dicitur, sed magis causa delectationis & ioci. Et hoc potest esse sine peccato, si debitæ circunstantiæ obseruentur. Si verò aliquis non reformidet contristare eum,  in quem profertur huiusmodi iocosum conuitium, dummodo alijs risum excitet, hoc est vitiosum, vt ibidem dicitur. †{
         Lib. 4. Ethic. ca. 8. tom. 5.        
}
  
 AD secundum dicendum, quòd  sicut licitum est aliquem verberare  vel in rebus damnificare causa disciplinæ, ita etiam causa disciplinæ   potest aliquis alteri quem debet corrigere, verbum aliquod conuitiosum dicere. Et hoc modo Dominus discipulos vocauit stultos, &   Apostolus Galatas insensatos. Tamen sicut dicit Augustinus  †{
         Lib. 2. ca. 30. non remotè  à fine, tom. 4.        
}  in libro de sermone Domini in monte,   rarò  & ex magna necessitate obiurgationes sunt adhibendæ, in quibus    non nobis, sed vt Domino seruiatur instemus.
  
 AD tertium dicendum, quòd  cùm peccatum conuitij vel contumeliæ ex animo dicentis dependeat, potest contingere, quòd sit  peccatum veniale, si sit leue conuitium, non multum hominem dehonestans, & proferatur ex aliqua  animi leuitate, vel ex leui ira absque   firmo proposito aliquem dehonestandi, puta cùm aliquis intendit  aliquem per huiusmodi verbum leuiter contristare.

  

 SVMMA ARTICVLI.
  
 COnclusio est. Contumelia est peccatum mortale ex genere suo: quoniam  lædit in bono honoris.

  
 COMMENTARIVS.
  
 NOtandum est primo: quòd licet contumelia ex genere suo sit peccatum  mortale: potest tamen esse veniale, vel ex  imperfectione actus & libertatis, vel ex leuitate materiæ, eo quod est in minimo, vel quia  est contumelia materialiter. Contumelia materialis vocatur, quando dicitur non de honestandi gratia, nisi sit crassa ignorantia, vel  negligentia, vel notabiliter lædat proximum.  Tunc enim erit peccatum mortale.
  
 Secundò notandum est, quòd contumeliæ iudicandæ sunt ex intentione sicut omnia alia peccata quæ  consistunt in verbis, verba enim non habent rationem contumeliæ   quatenus soni quidam: sed quatenus exprimunt conceptum. Habent autem virtutem  significandi ex intentione: ergo ex intentione iudicandæ sunt.
  
 Tertiò notandum est, quòd omnes contumeliæ sunt eiusdem speciei: quoniam honores sunt eiusdem speciei: explicare tamen  oportet in confessione contumeliam in particulari. Nam vt constat ex materia de pœnitentia, non solum sunt confitendæ circunstantiæ variantes speciem: sed etiam aggrauantes notabiliter intra eandem speciem.



  

         ARTICVLVS III.   ¶  Vtrùm aliquis debeat contumelias sibi illatas sustinere.
  
 AD tertium sic proceditur.{
         Inf. q. 73. artic. 4. ad 1. Et opus. 19, ca. 16.        
}   Videtur, quòd aliquis non   debeat contumelias sibi illatas sustinere. Qui enim sustinet  contumeliam sibi illatam, audaciam   nutrit conuitiantis. Sed hoc non est  faciendum. Ergo homo non debet  sustinere contumeliam sibi illatam,  sed magis conuitianti respondere.
  
 ¶ 2 Præterea. Homo debet plus  se diligere, quàm alium. Sed aliquis  non debet sustinere, quòd alteri conuitium inferatur. Vnde dicitur Prouerbiorum vigesimosexto.  "Qui imponit stulto silentium, iras mitigat,"   ergo etiam aliquis non debet sustinere contumelias sibi illatas.
  
 ¶ 3 Præterea. Non licet alicui vindicare seipsum, secundum illud, Mihi vindictam, & ego retribuam, sed  aliquis non resisterido contumeliæ,  se vindicat, secundum illud Chrysostomi †{
         Hom. 43. in Matth. circa med. habetur ad sensum. Et homi. 85. à med. tomo. 2.        
}, "Si vindicari vis, sile, & funestam ei dedisti plagam." Ergo aliquis non debet silendo sustinere  verba contumeliosa, sed magis respondere.
  
 SED contra est, quod dicitur in  Psalm. 37.  "Qui inquirebant mala  mihi; locuti sunt vanitates." Et postea subdit. "Ego autem tanquam surdus non audiebam, & sicut mutus  non aperiens os suum."
  
 RESPONDEO dicendum,  quòd sicut patientia necessaria est  in his, quæ contra nos fiunt, ita etiam in his quæ contra nos dicuntur. Præcepta autem patientiæ in his  quæ contra nos fiunt, sunt in præparatione animi habenda, sicut ait Augustinus  †{
         Lib. 1. ca. 34. 35. & 36. to. 4.        
}  in libro de sermone Domini in monte, exponens illud præceptum Domini. "Si quis percusserit te in vna maxilla præbe ei &   aliam," vt scilicet homo sit paratus  hoc facere, si opus fuerit. Non tamen hoc semper tenetur facere actu, quia nec ipse Dominus hoc fecit: sed cum suscepit alapam, dixit,  "Quid me cædis?" vt habetur Ioannis 18. Et ideo etiam circa verba contumeliosa, quæ contra nos dicuntur, est idem intelligendum. Tenemur enim habere animum paratum   ad contumelias tolerandas, si expediens fuerit. Quandoque tamen oportet, vt contumeliam illatam repellamus, maximè propter duo.  Primò quidem propter bonum eius, qui contumeliam infert, vt videlicet eius audacia reprimatur, &   de cætero talia non attentet, secundum illud Prouerbiorum vicesimosexto.  "Responde stulto iuxta stultitiam suam, ne sibi sapiens videatur." Alio modo propter bonum  multorum, quorum profectus impeditur  propter contumelias nobis illatas.  Vnde Gregorius †{
         Homil. 9. in Ezechi. circa medium.        
} dicit super Ezechiel. homil. nona. Hi, quorum vita in exemplo imitationis est posita, debent, si possunt, detrahentium   sibi verba compescere, ne eorum  prædicationem non audiant qui audire poterant, & ita in prauis moribus remanentes, bene viuere contemnant.
  
 AD primum ergo dicendum, quod     audaciam conuitiantis contumeliosè, debet aliquis moderatè reprimere, scilicet propter officium charitatis, non propter cupiditatem priuati honoris. Vnde dicitur Prouer.  26.  "Ne respondeas stulto iuxta stultitiam suam, ne ei similis efficiaris."
  
 AD secundum dicendum, quòd  in hoc quòd aliquis alienas contumelias reprimit, non ita timetur cupiditas priuati honoris, sicut cùm  aliquis repellit contumelias proprias. Magis autem videtur hoc prouenire ex charitatis affectu.
  
 AD tertium dicendum, quòd si  aliquis hoc animo taceret, vt tacendo contumeliantem ad iracundiam   prouocaret, pertineret hoc ad vindictam. Sed si aliquis taceat, volens  dare locum iræ, hoc est laudabile.  Vnde dicitur Eccles. 8.  "Non litiges  cum homine linguato, &  non struas  in ignem illius ligna."

  

 SVMMA ARTICVLI.
  
 COnclusio est. Vnusquisque debet habere animum paratum ad contumelias sustinendas, quando fuerit expediens.

  
 COMMENTARIVS.
  
 DVbium est in hoc articulo, An liceat  offenso aliam  contumeliam obijcere contumelianti ad repellendam priorem contumeliam? Supponendum est in primis, quòd  obijcere contumeliam ei, qui prius intulit,  animo impatienti & vindictæ gratia, non est  licitum, sicuti non est licitum percutere eum  qui prius percussit. Ratio est. Nam illud est  vindicta, nulli autem est licitum vindicari  propria autoritate.
  
 In hac parte est certa conclusio. Llicitum est  verbis defendere proprium honorem, siue crimen quod obijcitur sit verum siue falsum,  etiam si crimen quod ego obijcio occultum  sit. Probatur conclusio. Licet factis defendere propriam vitam, famam, honorem, imo    censum, etiam si inde sequatur mors aggressoris, vt dictum est sup. quæst. 64. art. 7. ergo  licet verbis defendere proprium honorem,  etiam si inde sequatur dehonoratio alterius.  Item probatur omnibus argumentis quibus  supra quæst. 70. art. 3. probatum est, esse licitum obijcere verum crimen licet occultum  testi testificanti falsum vel verum contra ordinem iuris.
  
 Difficilius tamen dubitatur, An obijcere  falsum crimen ad infirmandam fidem illius  qui me dehonestauit, sit peccatum mortale  ex genere suo contra iustitiam, an vero tantum veniale mendacij? Soto lib. 5. de iustitia,  quæst. 9. art. 3. expressè tenet esse peccatum  mortale ex genere suo contra iustitiam, &   esse mendacium perniciosum. Probatur hæc  sententia his argumentis. Primò. Mendacium   perniciosum est peccatum mortale ex genere suo contra iustitiam, & in materia graui est  peccatum mortale actu: sed obijcere falsum  crimen est mendacium perniciosum, lædit  enim famam proximi, ergo. ¶  Secundò. Qui  obijcit falsum crimen non se defendit cum  moderamine inculpatæ tutela, ergo peccat  mortaliter contra iustitiam. Antecedes probatur. Nam  mendacium cum intrinsecè sit malum,  non potest esse medium proportionatum ad  defensionem proprij honoris. Item hæc sententia probatur omnibus argumentis, quibus  supra probatum est esse peccatum contra iustitiam, obijcere falsum crimen testi testificanti falsum, vel contra ordinem iuris.
  
 PRO explicatione est prima conclusio.  Probabile est & verosimile, quòd obijcere falsum crimen in tali casu sit mendacium   perniciosum &  peccatum mortale contra  iustitiam ex genere suo. Hæc conclusio probatur, tum   argumentis factis, tum etiam autoritate Magistri Soto. ¶ Secunda conclusio. Probabilius  & verosimilius est, quod obijcere falsum crimen   in tali casu est peccatum veniale mendacij, non   tamen est peccatum mortale contra  iustitiam,  neque est mendacium perniciosum. Prima  pars est clara & manifesta, mendacium enim  habet intrinsecam  malitiam  à qua neque per diuinam  potentiam separari potest, neque aliqua causa honestari. Secunda pars probatur omnibus argumentis quibus supra in quæst. 70.  artic. 3. probatum est tanquam probabilius    & verosimilius, quòd obijcere falsum crimen   ad repellendam iniuriam testis testificantis  falsum, vel contra ordinem iuris, tantum est  peccatum mendacij, neque aliquam continet  iniuriam, & est tantum mendacium officiosum. Ex illis enim argumentis manifestè sequitur nostra conclusio. Nam ille testis qui  obijcit contumeliam, vel obijcit falsum crimen, vel verum contra ordinem iuris, facit  iniuriam reo, nemo enim habet ius ad inferendam contumeliam alteri: ergo tunc reus  defendendo se illo modo non peccat mortaliter. Item omnes doctores conueniunt  in hoc quod interrogatus contra ordinem iuris,  non peccat contra iustitiam, si neget veritatem, sed solum contra veracitatem, & est mendacium officiosum non perniciosum, etiam si  inde sequatur aliquando infamia accusatoris: ergo idem omnino erit in nostro casu.
  
 Ad argumenta in contrarium. Ad primum   respondetur, tale mendacium non esse perniciosum, sed tantum officiosum, quod declaratum est supra loco allegato, & patet manifestè: quoniam. per tale mendacium ego  non lædo famam alterius, sed tantum defendo proprium honorem.
  
 Ad secundum respondetur, quòd hic tantum asserimus, quòd iste talis non peccat contra iustitiam, & in ordine ad iustitiam nullam malitiam continet: continet tamen malitiam mendacij, quæ veluti per accidens se  habet respectu iustitiæ.



  
 ARTICVLVS IIII.   ¶  Vtrum contumelia oriatur ex ira.
  
 AD Quartum sic procedi{
         Inf. q. 73. ar. 3. ad 3. &. q. 158 art. 7. cor.        
}tur. Videtur, quòd contumelia non oriatur ex ira,  quia dicitur Prouerb. 11.  "Vbi superbia, ibi contumelia." Sed ira est vitium   distinctum à superbia. Ergo contumelia non oritur ex ira.
  
 ¶ 2 Præterea. Prouerbiorum 20.   dicitur, "Omnes stulti miscentur contumelijs." Sed stultitia est vitium oppositum sapientiæ, vt suprà  habitum    est †{
         Quæst. 46 art. 1.        
}. Ira autem opponitur mansuetudini. Ergo contumelia non oritur ex ira.
  
 ¶ 3 Præterea. Nullum peccatum  diminuitur ex sua causa. Sed peccatum contumeliæ diminuitur, si ex  ira proferatur. Grauius enim peccat qui ex odio contumeliam infert,  quàm qui ex ira. Ergo contumelia  non oritur ex ira.
  
 SED contra est, quod Grego. 31.  Moralium  †{
         Li. 31. ea. 31. à med.        
} dicit, quod ex ira oriuntur  contumeliæ.
  
 RESPONDEO dicendum,  quòd cùm vnum peccatum possit  ex diuersis oriri, ex illo tamen dicitur principalius habere originem,  ex quo frequentius procedere consueuit propter propinquitatem ad  finem ipsius. Contumelia autem  magnam habet propinquitatem ad  finem iræ, qui est vindicta. Nulla  enim vindicta est irato magis in  promptu, quàm inferre contumeliam alteri. Et ideo contumelia maximè oritur ex ira.
  
 AD primum ergo dicendum, quod   contumelia non ordinatur ad finem   superbiæ qui est celsitudo, & ideo  non directè contumelia oritur ex  superbia. Disponit tamen superbia  ad contumeliam, inquantum illi qui  se superiores æstimant, facilius alios  contemnunt, & iniurias eis irrogant.  Facilius enim irascuntur, vtpotè reputantes indignum quicquid contra eorum voluntatem agitur.
  
 AD secundum dicendum, quòd  secundùm Philosophum in septimo Ethicorum  †{
         Li. 7. c. 6. in prin. tomo. 5.        
}, ira non perfectè audit rationem. Et sic iratus    patitur rationis defectum, in quo  conuenit cum stultitia. Et propter  hoc ex stultitia oritur contumelia  secundùm affinitatem, quam habet  cum ira.
  
 AD tertium dicendum, quòd secundùm  Philosophum in 2. Rhet.  †{
         Li. 2. c. 4. declinando ad finem, tom. 6.        
}   iratus intendit manifestam offensam, quod non curat odiens. Et ideo  contumelia, quæ importat manifestam iniuriam, magis pertinet ad  iram, quàm ad odium.
  
 ¶ Conclusio est affirmatiua.
  
  
  
   QVÆSTIO LXXIII.   De Detractione.
  
 POSTEA  considerandum est de  detractione. Et circa hoc quæruntur quatuor.
  

   ARTICVLVS PRIMVS.   ¶  Vtrùm detractio conuenienter  diffiniatur, quod est denigratio  alienæ famæ per verba.
  
 AD Primum sic procedi{
         Inf. q. 74. ar. 1. & q. 75. ar. 1. co. Et Roma. 1. lect. 7. co. 4.        
}tur. Videtur quòd detractio, non sit denigratio alienæ famæ per occulta verba, vt à quibusdam diffinitur. Occultum enim  & manifestum sunt circunstantiæ,  non constituentes speciem peccati. Accidit enim peccato, quod  à multis sciatur, vel à paucis. Sed illud  quod non constituit speciem peccati, non pertinet ad rationem ipsius,  nec debet poni in eius diffinitione.  Ergo ad rationem detractionis non   pertinet, quod fiat per occulta verba.
  
 ¶ 2 Præterea. Ad rationem famæ   pertinet publica notitia. Si ergo per    detractionem denigretur fama alicuius, non poterit hoc fieri per verba occulta, sed per verba in manifesto dicta.
  
 ¶ 3 Præterea. Ille detrahit, qui  aliquid subtrahit vel diminuit de  eo quod est. Sed quandoque denigratur fama alicuius, etiam si nihil  subtrahatur de veritate, puta cùm  aliquis vera crimina alicuius pandit:  ergo non omnis denigratio famæ,  est detractio.
  
 SED  contra est, quod dicitur Ecclesiast. 10.  "Si mordeat serpens in silentio, nihil eo minus habet qui occultè detrahit". Ergo occultè mordere famam alicuius, est detrahere.
  
 RESPONDEO dicendum,  quòd sicut facto aliquis nocet alteri  dupliciter, manifestè quidem, sicut  in rapina vel quacunque violentia  illata: occultè autem, sicut in furto & dolosa percussione: ita etiam  verbo aliquis dupliciter aliquem lædit. Vno modo in manifesto: & hoc  fit per contumeliam, vt suprà dictum est †{
         Qu. præc. art. 1.        
}. Alio modo occultè: &   hoc fit per detractionem. Ex hoc  autem quòd aliquis manifestè verba contra alium profert, videtur  eum paruipendere: vnde ex hoc ipso dehonoratur. Et ideo contumelia detrimentum affert honori eius,  in quem profertur. Sed qui verba  contra aliquem profert in occulto,  videtur eum vereri magis quam paruipendere. Vnde non directè infert  detrimentum honori, sed famæ, inquantum huiusmodi verba occultè   proferens, quantum in ipso est, eos  qui audiunt, facit malam opinionem     habere de eo, contra quem loquitur. Hoc enim intendere videtur,  & ad hoc conatur detrahens, vt eius  verbis credatur. Vnde patet quòd  detractio differt à contumelia dupliciter. Vno modo quantum ad modum proponendi verba: quia scilicet contumeliosus manifestè contra aliquem loquitur, detractor autem occultè. Alio modo quantum  ad finem intentum, siue, quantum  ad nocumentum illatum: quia scilicet contumeliosus derogat honori,  detractor famæ.
  
 AD primum ergo dicendum, quod   in inuoluntarijs commutationibus,  ad quas reducuntur omnia nocumenta proximo illata verbo vel facto, diuersificant rationem peccati  occultum & manifestum: quia alia  est ratio inuoluntarij per violentiam, & per ignorantiam, vt suprà   dictum est †{
         Quæst. 66 art. 4. & 1. 2. q. 6. ar. 5. & 8.        
}.
  
 AD secundum dicendum, quòd  verba detractionis dicuntur occulta non simpliciter, sed per comparationem ad eum de quo dicuntur:   quia eo absente & ignorante dicuntur. Sed contumeliosus in faciem  contra hominem loquitur. Vnde si  aliquis de alio malè loquatur coram   multis eo absente, detractio est: si  autem eo solo præsente, contumelia est, quanuis etiam si vni soli aliquis de absente malum dicat, corrumpit famam eius non in toto, sed  in parte.
  
 AD tertium dicendum, quòd aliquis dicitur detrahere, non quia diminuat de veritate, sed quia diminuit famam eius. Quod quidem fit,    quandoque directè, quandoque indirectè. Directè quidem quadrupliciter. Vno modo, quando falsum  imponit alteri: secundò, quando peccatum adauget suis verbis: tertiò,  quando occultum reuelat: quartò,  quando id quod est bonum, dicit  mala intentione factum. Indirectè   autem, vel negando bonum alterius, vel malitiosè reticendo, vel minuendo.
  
 ¶ Conclusio est affirmatiua.

  
 ARTICVLVS II.   ¶  Vtrùm detractio sit peccatum  mortale.
  
 AD Secundum sic procedi{
         Locis sup. art. 1. inductis.        
}tur. Videtur, quòd detractio non sit peccatum mortale. Nullus enim actus virtutis est  peccatum mortale. Sed reuelare peccatum occultum, quod sicut dictum   est †{
         Art. preced. ad 3.        
}, ad detractionem pertinet, est  actus virtutis vel charitatis, dum aliquis fratris peccatum denuntiat, eius  emendationem intendens: vel etiam   est actus iustitiæ, dum aliquis fratrem   accusat. Ergo detractio non est peccatum mortale.
  
 ¶ 2 Præterea. Super illud Prouerb. 24.  "Cùm detractoribus non  commiscearis", dicit glossa. Hoc specialiter vitio periclitatur totum genus humanum. Sed nullum peccatum mortale in toto humano genere inuenitur: quia multi abstinent à   peccato mortali. Peccata autem venialia sunt quæ in omnibus inueniuntur: ergo detractio est peccatum veniale.
  
   ¶ 3 Præterea. August. in homil.  †{
         Est serm. 4. in die animarum, ante med. Et est sermo. 41. in ordine de sanctis. tomo. 10.        
}   de igne purgatorio, inter peccata  minuta ponit, quando cum omni  facilitate vel temeritate maledicimus: quod pertinet ad detractionem.  Ergo detractio est peccatum veniale.
  
 SED contra est, quod Roman. 1.   dicitur, "Detractores, Deo odibiles."   Quod ideo additur, vt dicit †{
         Gloss. ordin. ibid.        
}  gloss.   ne leue putetur propter hoc, quòd  consistit in verbis.
  
 RESPONDEO dicendum,  quòd sicut suprà dictum †{
         Quæst. 62 art. 2.        
} est, peccata verborum maximè sunt ex intentione dicentis diiudicanda. Detractio autem secundùm suam rationem ordinatur ad denigrandam   famam alicuius. Vnde ille, per se loquendo, detrahit qui ad hoc de aliquo obloquitur eo absente, vt eius  famam denigret. Auferre autem alicui famam valde graue est, quia inter res temporales videtur fama esse pretiosior, per cuius defectum  impeditur homo à multis bene agendis: propter quod dicitur Ecclesiast.  41.  "Curam habe de bono nomine,  hoc enim magis permanebit tibi,  quàm mille thesauri magni & pretiosi." Et ideo detractio, per se loquendo, est peccatum mortale. Contingit tamen quandoque quòd aliquis  dicit aliqua verba, per quæ diminuitur fama alicuius, non hoc intendens, sed aliquid aliud. Hoc autem  non est detrahere per se, & formaliter loquendo, sed solum materialiter, & quasi per accidens. Et si quidem verba, per quæ fama alterius  diminuitur, proferat aliquis propter aliquod bonum vel necessarium    debitis circunstantijs obseruatis, non   est peccatum, nec potest dici detractio. Si autem proferat ex animi leuitate vel propter causam aliquam  non necessariam, non est peccatum  mortale, nisi fortè verbum quod dicitur, sit adeo graue, quòd notabiliter famam alicuius lædat: & præcipuè in his, quæ pertinent ad honestatem vitæ: quia hoc ex ipso genere verborum habet rationem peccati mortalis. Et tenetur aliquis ad restitutionem famæ, sicut ad restitutionem cuiuslibet rei subtractæ, eo  modo, quo suprà dictum †{
         Quæst. 62 art. 2.        
} est, cùm  de restitutione ageretur.
  
 AD primum ergo dicendum, quod   reuelare peccatum occultum alicuius propter eius emendationem denuntiando, vel propter bonum iustitiæ publicæ accusando, non est  detrahere, vt dictum †{
         In cor. ar. &. q. 68. art. 1.        
} est.
  
 AD secundum dicendum, quòd  glossa illa non dicit quòd detractio  in toto genere humano inueniatur, sed addit, penè. Tum quia stultorum infinitus est numerus: & pauci sunt qui ambulant per viam salutis. Tum etiam quia pauci vel nulli  sunt, qui non aliquando ex animi  leuitate aliquid dicant, vnde in aliquo vel leuiter alterius fama minoratur: quia vt dicitur Iacobi. 3.  "Si  quis in verbo non offendit, hic perfectus est vir."
  
 AD tertium dicendum, quod August. loquitur in casu illo quo aliquis dicit aliquod leue malum de  alio, non ex intentione  nocendi, sed ex  animi leuitate vel ex lapsu linguæ.
  
 ¶ Conclusio est affirmatiua.


  
       COMMENTARIVS.
  
 DVbitatur in hoc articulo primò, An reuelare crimen occultum vni viro graui & cordato qui retinebit secretum, sit peccatum mortale contra iustitiam? ¶ Prima sententia est Caiet. hic, quòd non est peccatum  mortale, & adhibet exemplum de colloquijs quæ habentur inter virum & vxorem  de peccatis filiorum: item de colloquijs quæ   fiunt cum confessoribus reuelando crimen  complicis. Hæc sententia Caietani probatur  his argumentis. Primò. Iste talis non lædit  famam proximi, ergo non peccat mortaliter. Antecedens probatur. Nam fama est publica notitia, vnde infamia quæ illi contrariatur est publica notitia, quare non dicitur  aliquis infamis, ex eo quòd eius crimen sciatur ab vno vel à duobus: sed iste talis non lædit famam publicè, ergo non infamat illum.  Item etiam si læderetur in fama, læditur leuiter & non impeditur à bonis iustè consequendis, ergo non est peccatum mortale.  Patet consequentia. Nam læsio famæ leuis,  est tantum peccatum veniale. Vltimò. Si reuelare crimen occultum in tali casu esset  peccatum, semper esset peccatum, quod manifestè falsum est, aliquando enim iusta de causa vxor reuelat crimen filiorum suo viro.  Antecedens vero probatur. Nam quod est  intrinsece malum, nulla de causa honestari  potest. ¶ Secunda sententia est Magistri Soto libro. 5. de iustitia, quæst. 10. art. 2. vbi expresse oppositum sentit.
  
 IN huius rei expositionem est prima conclusio. Peccatum mortale est ex genere  suo, reuelare crimen secretum etiam viro  quantumuis graui & taciturno, etiam si inde  nulla sequatur infamia circa alios, neque aliquod detrimentum. Hæc est expressa sententia D. Tho. art. 1. ad secundum. vbi dicit,  quòd qui reuelat crimen occultum vni tantum,  lædit famam proximi, licet non in toto in parte. Item iudicium temerarium est peccatum   mortale, licet illud iudicium exterius non dicatur:  quoniam læditur fama proximi in vno  in particulari: sed in isto casu læditur fama  proximi in vno: ergo est peccatum mortale.  Item, aliquando mallem crimen meum esse  notum tribus vel quatuor, quam vni viro  graui. Et reuera magis lęditur fama per hoc,    quod crimen occultum sciatur ab vno viro graui, quam  à multis hominibus de media plebe:   sed si reuelarem crimen occultum multis  hominibus de media plebe, esset peccatum  mortale, ergo etiam in isto casu cum sit maior læsio famæ.
  
 Secunda conclusio. Præcedens intelligenda est nisi adsit necessitas eius qui narrat crimen occultum, vel eius cuius crimen narratur. Itaque narratio criminis oculti  non est intrinsecè mala, sed honestari potest  iustis de causis. v. g. si virgo commisit stuprum in domo patris, mater vero non potest prospicere suis commodis  & filiæ, nisi reuelet crimen occultum marito, vel consanguineo, vel confessori: non est peccatum mortale illud crimen reuelare. Et sic est intelligendus Caiet. in hoc artic. Probatur hæc conclusio. Narrare crimen occultum quantumuis   graue, honestatur aliquando, vel propter vtilitatem reipublicæ, vt quando manifestatur  crimen hæresis, vel propter vtilitatem eius  cuius crimen narratur, vt quando adhibentur testes in correctione fraterna: vel propter vtilitatem tertiæ personæ, veluti quando reuelatur alicui, quòd parantur ei insidiæ:   ergo idem omnino erit in nostro casu propter vtilitatem & necessitatem eius qui narrat crimen, vel cuius crimen narratur. Et confirmatur. Aliquando licitum est reuelare crimen occultum viro graui, si enim ego intelligo quòd ex mea correctione non emendabitur frater, emendabitur autem si corripiatur ab aliquo viro graui amico suo: tunc licitum est reuelare crimen illud viro graui vel  amico: ergo idem omnino erit in nostro casu.  ¶ Vltimò. Bonum famæ est medium quodam maius quidem bono diuitiarum, inferius autem ad bona naturæ. Item, fama circa  vnam virtutem est excellentius bonum,  quam fama circa alteram, ergo quando expediens fuerit ad bona excellentioris ordinis amittere bona inferioris ordinis, tunc licitum erit, & consequenter aliquando licitum erit, propter bona excellentioris ordinis, reuelare crimen occultum. Itaque  talis narratio criminis occulti non desinit  esse peccatum mortale, ex eo quod narratio fiat  vni viro graui, qui retinebit secretum, vt vult  Caietanus: sed ex fine intento.
  
   AD argumenta in contrarium. Ad primum respondetur cum D. Thom. artic. 1. ad secundum. quòd in tali casu, est læsio famæ licet non in toto, in parte tamen.
  
 Ad secundum respondetur, quòd qui narrat crimen occultum viro graui, magis lædit famam quam qui narrat tribus vel quatuor de media plebe, ac subinde lædit grauiter & non leuiter.
  
 Ad vltimum respondetur, quòd narratio  criminis occulti non est intrinsecè mala, sed  honestari potest iustis de causis, vt dictum  est in secunda conclusione.
  
 DVbitatur secundò. An narrare aliquod  crimen secretum, etiam multis ex auditu & hæsitando, sit peccatum mortale contra iustitiam. In huius rei expositionem est  prima sententia Caietani, quòd solus assertor peccat mortaliter contra iustitiam, & tenetur restituere. Et probat hanc sententiam,  quoniam tunc non læditur fama ex vi dicentis, sed ex leuitate audientis, verba enim illius  non habent vim ad reddendum illum infamem: ergo non est peccatum mortale contra iustitiam. Soto loco supra allegato oppositum sentit.
  
 Prima conclusio. Semper vt minimum,  est peccatum veniale, ad hunc modum referre crimina occulta.
  
 Secunda conclusio. Si crimina quæ ad  hunc modum referuntur sint grauissima,  peccatum est mortale contra iustitiam sic  referre, imo si referens sit vir magni nominis & maximæ autoritatis: peccatum est mortale contra iustitiam, referre crimina etiam  si non sint grauissima, dum tamen adiunctam   habeant infamiam. Exemplum primæ partis est in crimine hæresis & in crimine nefando. Exemplum secundæ, in alijs criminibus  grauibus. Prima pars probatur. Narratio criminis ad hunc modum facta, ad minus generat suspicionem  & dubitationem, sed suspicio & dubitatio in criminibus grauissimis  magis reddit hominem infamem, quam certa  scientia in alijs criminibus: ergo &c. & ad  hunc modum sup. quæst. 60. art. 3. & 4. definitur contra Caiet. quòd dubitatio de criminibus grauissimis ex leuibus indicijs est peccatum mortale. Secunda pars probatur. Si aliquis de media plebe referat crimen assertiuè, peccat mortaliter contra iustitiam, sed  tanti momenti est huiusmodi narratio quæ   fit à viro graui: ergo dat idem detrimentum  & damnum, ac subinde erit peccatum mortale contra iustitiam.
  
 Ad argumentum Caietani respondetur,  quòd detrimentum sequitur ex vi dicentis  non ex leuitate audientis: quoniam vir grauis magnam vim & autoritatem habet in suis  verbis, etiam si cum dubitatione narret.
  
 DVbitatur secundò. An infamare seipsum sit peccatum mortale ex genere  suo contra iustitiam. Vide supra tract. de dominio quæstione. 2. Et quæ dixi quæst. 62.  art. 2. dub. 8. & 11.  ¶ In hac quæstione est prima sententia Caiet. in hoc artic. & in summa  verbo, detractio. vbi expressè tenet, quod qui infamat seipsum peccat mortaliter contra  iustitiam, & tenetur ad restitutionem: neque excusatur vi tormentorum. Huius sententiæ  fundamentum est, quod homo non est dominus proprię   famæ magis quam vitæ, vnde sicut occidere se  ipsum est peccatum mortale contra iustitiam:  ita seipsum infamare. Econtra vero Soto vbi  supra, & in relectione de ratione tegendi secretum, membro. 1. quæstione. 3. & membro. 3. quæstione. 4. conclusione. 10. statuit  oppositum fundamentum, quòd homo  est dominus propriæ famæ, & ex hoc fundamento colligit, quod qui infamat seipsum non  peccat contra iustitiam imo neque contra charitatem, neque est contra charitatem ex genere suo,  imo aliquando potest esse officium virtutis in  priuata persona infamare seipsum, in persona vero quæ  obligatam habet suam famam alijs,  vt prælatus semper est peccatum mortale contra iustitiam.
  
 In hac quæstione media via incedendum   est. Primo certum esse debet fundamentum,  quòd homo est dominus propriæ famæ,  quoniam eam acquirit suis actibus, quod  fundamentum explicatum est supra quæstione. 62. in materia de dominio. Ex quo  colligitur, quòd qui infamat seipsum non  peccat contra iustitiam.
  
 Prima conclusio. Infamare se & cooperando ad infamiam, potest esse aliquando  officium virtutis: ita quod  non est intrinsecè  malum.  Ponit enim differentiam Caiet. in hoc quod  est pati infamiam, & imponere sibi infamiam.
  
   Hæc conclusio probatur. Licet aliquando  subire minus detrimentum ad euitandum  maius, quando detrimentum inferius per se  ordinatur ad euitandum maius, sed detrimentum in fama per se potest ordinari ad  euitandum detrimentum in vita: ergo tunc  erit officium virtutis. Minor probatur & explicatur conclusio. Nam fama bonum quodam est medium inter censum & vitam, &   detrimentum in fama malum quodam est  medium inter detrimentum in censu, &  detrimentum in vita, ergo licitum est detrimentum in fama per se ordinare ad euitandum  detrimentum in vita. Confirmatur hæc sententia exemplis Sanctorum qui se aliquando   infamauerunt. Hæc conclusio habet verum,  etiam si homo non sit dominus propriæ famæ. Probatur. Nam D. Thom. supra quæst.  64. & 65. definit, quòd homo potest abscindere membrum etiam sanum, quando fuerit per se necessarium ad consistentiam totius, licet homo non sit dominus membrorum: quoniam detrimentum in parte per se  potest ordinari ad euitandum detrimentum   totius quod est maius. Confirmatur hæc sententia ex doctrina D. Thom. sup. quæst. 64.  art. 5. ad tertium, vbi D. Tho. ait, quòd occidere seipsum est intrinsecè malum: quoniam   vita est supremum bonum quod per se non  potest ordinari ad aliquid maius, & mors  est supremum malum quod per se non potest ordinari ad euitandum aliquod maius  malum cum non sit aliud supremum malum   neque fama supremum bonum: ergo.
  
 Secunda conclusio. Tantùm est peccatum veniale ex genere infamare seipsum citra causam, vt sup. quęst. 62. art. 2. ostendimus.
  
 Sed est argumentum contra conclusionem. Omnis actus qui in indiuiduo est peccatum mortale ex sola grauitate materiæ,  est peccatum mortale ex genere, sed infamare seipsum citra causam, in graui materia est  peccatum mortale, ergo &c. Minor probatur. Quoniam & ipse Soto expressè asserit,  quòd infamare seipsum in grauissima materia, vt in crimine hæresis & in crimine nefando, est peccatum mortale. Maior probatur. Quoniam grauitas vel leuitas materiæ   solum deseruit ad hoc, quòd forma & malitia peccati recipiatur perfectè vel imperfectè in ipsa materia secundùm dispositionem  materiæ. Vnde quando forma & malitia  peccati non est mortalis ex specie sua in qualibet recipiatur materia & quantumuis disposita. nunquam fit mortalis. Et hoc patet  inductiuè in omnibus peccatis venialibus  ex genere suo. Mendacium enim intra speciem mendacij in qualibet grauissima materia non est nisi veniale peccatum.
  
 Arguitur secundò. Qui infamat seipsum  citra causam peccat contra charitatem proximi & contra charitatem propriam, ergo  peccat mortaliter. Antecedens probatur quoad primam partem. Primò autoritate D. August. in cap. non sunt audiendi. 11. quæst. 3.   Secundò probatur ratione eiusdem Augustini in eodem loco. Non minus scandalizatur proximus ex eo quòd audit crimen perpetratum esse à fratre, quam ex eo quòd videt: sed si aliquis coram oculis fratris fecisset  crimen cui adiuncta est infamia, peccaret  peccatum scandali contra charitatem proximi: ergo si narret proprium crimen, idem  scandalum sequitur, ac subinde erit peccatum mortale. Respondetur, quòd nunquam  est mortale infamare seipsum nisi ex circunstantia scandali, vel quia diuinus honor periclitatur, vel quia homo infamis exponit se  alijs periculis peccandi, vel ex alia circunstantia. Vnde ad primum respondetur, quod   hæresis est contra honorem Dei: quia destruit  fundamentum religionis, & crimen nefandum est scandalosum: & idcirco mutatur iam   materia ad aliam speciem peccati. ¶ Ad secundum patet, quia ob scandalum fit mortale peccatum.
  
 Tertia conclusio. Aliquando est actus studiosus reuelare crimen proprium occultum  in iudicio, in quo interrogatur aliquis contra ordinem iuris, aliquando vero erit peccatum, & aliquando mortale. Imò imponere sibi falsum crimen semper est peccatum,  & aliquando mortale. Hæc conclusio colligitur euidenter ex præcedentibus, nam fama est quoddam bonum medium inter bona temporalia: & infamia medium quodam   malum, ergo pati detrimentum in fama propter superiora bona nullum erit peccatum,  cum inferius ordinetur ad id quod superius  est. Pati verò detrimentum in fama propter    inferiora bona, erit peccatum, cùm superius  bonum ordinetur ad id quod inferius est.  Quòd verò imponere sibi falsum crimen  sit peccatum, patet nam est mendacium.
  
 DVbitatur deinde, an infamare in vno  loco eum qui non est infamis in illo  loco sed in alio: sit peccatum mortale contra iustitiam obligans ad restitutionem? Caietanus opusculo 27. Responsionum, responsione 9. tenet, quòd non est peccatum mortale contra iustitiam neque obligat ad restitutionem. ¶ Probatur primo. Iste talis qui  condemnatus est propter aliquod delictum,  est priuatus iure famæ: ergo non fit ei iniuria tollendo ab illo famam. Confirmatur.  Præcipua pars pœnæ illius hominis est, quod   sit priuatus fama, ergo non fit illi iniuria. Confirmatur secundò. Licet iudici expectare  diem solennem quando est concursus populorum ad puniendum hominem: ergo  præcipua pars pœnæ illius hominis est infamia. ¶ Secundò probatur. Hæc sententia  ex vsu omnium proborum hominum, qui  quando aliquod delictum committitur in  præsentia populi, sine aliquo scrupulo narrant illud omnibus absentibus. ¶ Vltimò.  Dupliciter aliquis potest hominem infamare, vel narrando crimen falsum, vel reuelando crimen verum sed occultum: sed in  tali casu non narratur crimen falsum, ita enim supponimus, nec occultum reuelatur  cum sit infamis in vno loco: ergo. Adrianus  quodlibeto. 11. oppositum sentit, & probat  suam sententiam his argumentis. Primo, iste  talis qui infamis est Vallisoleti habet famam   Salmanticæ, & illa fama est sua & est dominus illius famæ: ergo illam auferre ab illo  Salmanticæ, est peccatum contra iustitiam.  Patet consequentia. Aufertur ab illo quod  suum est, ergo est peccatum contra iustitiam. Secundò, etiam si homo sit infamis in  omni loco non licet coram & in præsentia  obijcere crimen: ergo si est infamis in vno  loco non licet illum infamare in alio. Soto  vbi supra, refert has duas sententias & eas  conciliat ad hunc modum. Dicit enim, quod si  talis homo in vno loco sit priuatus fama secundum ordinem iuris & iustitiæ, tunc non   erit peccatum mortale contra iustitiam ad  restitutionem obligans, infamare illum in altero erit, tamen aliquando peccatum mortale contra charitatem. Si vero talis homo  non sit priuatus secundum ordinem iuris fama sed priuatim, erit peccatum mortale non   solum contra charitatem, verum contra iustitiam in alio loco infamare.
  
 In hac re est prima conclusio. Si vero simile est, quòd infamia illius hominis moraliter loquendo promanabit ab eo loco in  quo est infamis ad alium locum in quo non   est infamis: non est peccatum mortale contra iustitiam neque contra charitatem eum  in alio loco infamare, siue sit priuatus fama  secundum ordinem iuris & iustitiæ, siue priuatim. Hæc conclusio probatur primo. Ex  vsu omnium proborum hominum qui ita  faciunt. ¶ Secundò. Iste talis moraliter loquendo non infamat alterum neque aufert  illius famam: ergo non peccat mortaliter. Probatur antecedens. Moraliter loquendo certissimè infamia illa & notitia deberet peruenire ad istum locum: ergo moraliter loquendo ego non infamo illum neque illi aliquod  detrimentum do. Confirmatur: si quis vapulet per vnum vicum ciuitatis non est peccatum mortale contra charitatem neque contra iustitiam id in alio vico narrare. Quoniam moraliter loquendo illa notitia certissimè ad alium vicum deberet peruenire:  sed eadem ratio omnino est in nostro casu:   ergo &c.
  
 Secunda conclusio. Insignia quædam crimina & illustria. Item pœnas illis impositas licet narrare vbique locorum, etiam si  verosimiliter credatur quòd eorum notitia  ad illa loca non perueniet, siue qui delinquunt, iure priuati sint fama siue non. Exempla sint acta quæ fiunt ab inquisitoribus.  Hæc enim licet diuulgare vsque ad Indos.  Item omnia illa quæ merito in historicis  scripturis referuntur. Probatur hæc conclusio primò. Narrare in alio loco huiusmodi  peccata ideo est malum, quia ex hac narratione nullum sequitur emolumentum, vel  reipublicæ, vel particulari personæ: sed ex  narratione horum criminum de quibus loquitur conclusio, sequitur magnum emolumentum reipublicæ  & particularibus personis: ergo. Probatur minor. Nam respublica quando audit talia crimina & pœnas illis    impositas sibi consulit, & similibus pœnis  similia peccata punit. Item ciues particulares timore pœnæ deterrentur ab huiusmodi vitijs: ergo.
  
 Secundò. Huiusmodi crimina licet referre in historicis scripturis propter vtilitates quæ inde proueniunt reipublicæ  & particularibus personis: at ex narratione horum  criminum eædem vtilitates proueniunt: ergo, &c. ¶ Ex dictis patet solutio ad argumenta in contrarium. Argumenta enim  Caietani videntur conuincere, quòd quando aliquis iure priuatus est fama in yno loco, non est peccatum  contra  iustitiam  eum in alio loco infamare: erit tamen aliquando contra  charitatem. ¶ Ad argumenta Adriani ad  primum respondetur, quod fama quam habet Salmanticæ non est sua, iure enim priuatus est illa: præcipuè si verosimiliter creditur, quòd eius infamia ad istum locum perueniet. ¶ Ad secundum negatur consequentia. Nam contumelia habet peculiarem rationem iniuriæ distinctam à detractione.

  

 ARTICVLVS III.   ¶  Vtrùm detractio sit grauior omnibus peccatis, quæ in proximum   committuntur.
  
 AD tertium sic proceditur.  Videtur, quòd detractio  sit grauior omnibus peccatis, quæ in proximum committuntur. Quia super illud Psal. 108.  "Pro  eo, vt me diligerent, detrahebant  mihi," dicit gloss. Plus nocent in membris detrahentes Christo (quia animas creditorum interficiunt) quàm  qui eius carnem mox resurrecturam peremerunt. Ex quo videtur,  quòd detractio sit grauius peccatum, quàm homicidium, quanto  grauius est occidere animam, quàm  occidere corpus. Sed homicidium  est grauius inter cętera peccata, quę   in proximum committuntur: ergo & detractio est simpliciter inter  omnia grauior.
  
 ¶ 2 Præterea. Detractio videtur  esse grauius peccatum, quàm contumelia: quia contumeliam potest  homo repellere, non autem detractionem latentem. Sed contumelia videtur esse maius peccatum,  quàm adulterium, per hoc, quòd  adulterium vnit duos in vnam carnem, contumelia autem vnitos in  multa diuidit. Ergo detractio est  maius peccatum, quàm adulterium:  quòd tamen inter alia peccata, quæ   sunt in proximum, magnam grauitatem habet.
  
 ¶ 3 Præterea. Contumelia oritur  ex ira, detractio autem ex inuidia:  vt patet per †{
         Libro. 31. cap. 21. i med.        
} Grego. 31. Moral. Sed  inuidia est maius peccatum, quàm  ira. Ergo & detractio est maius peccatum, quàm contumelia. Et sic idem   quod prius.
  
 ¶ 4 Præterea. Tanto aliquod peccatum est grauius, quanto inducit  grauiorem defectum. Sed detractio inducit grauissimum defectum,  scilicet excæcationem mentis. Dicit enim †{
         In registro lib. 8. cap. 45. ante medium.        
} Gregorius. Quid aliud  detrahentes faciunt, nisi quòd in  puluerem sufflant, & in oculos  suos terram excitant: vt vnde plus  detractionis perflant, inde minus  veritatis videant, ergo detractio  est grauissimum peccatum inter ea,  quæ committuntur in proximum.
  
 SED contra, Grauius est peccare facto, quàm verbo. Sed detractio  est peccatum verbi: adulterium autem & homicidium &  furtum sunt  peccata in factis: ergo detractio non     est grauius cæteris peccatis, quæ   sunt in proximum.
  
 RESPONDEO dicendum,  quòd peccata, quæ committuntur  in proximum, sunt pensanda per  se quidem secundum nocumenta,  quæ proximo inferuntur: quia ex  hoc habent rationem culpæ. Tanto autem est maius nocumentum,  quanto maius bonum demitur. Cùm  autem sit triplex bonum hominis,  scilicet bonum animæ, & bonum  corporis, & bonum exteriorum rerum. Bonum animæ, quod est maximum, non potest aliter ab alio tolli, nisi occasionaliter, puta per malam persuasionem, quæ  necessitatem   non infert. Sed alia duo bona, scilicet corporis & exteriorum rerum,  possunt ab alio violenter auferri.  Sed quia bonum corporis præeminet bono exteriorum rerum, grauiora sunt peccata quibus infertur  nocumentum corpori, quàm ea quibus infertur nocumentum exterioribus rebus. Vnde inter cætera peccata, quæ committuntur in proximum, homicidium grauius est, per  quod tollitur vita proximi iam actu  existens: consequenter autem adulterium, quod est contra debitum  ordinem generationis humanæ: per  quam est introitus ad vitam. Consequenter autem sunt exteriora bona, inter quæ fama præeminet diuitijs, eò quòd propinquior est spiritualibus bonis. Vnde dicitur Prouerb. 22.  "Melius est nomen bonum,  quàm diuitiæ multæ." Et ideo detractio secundum suum genus est maius peccatum, quàm furtum: minus tamen, quàm homicidium, vel  adulterium. Potest tamen esse alius  ordo propter circunstantias aggrauantes, vel diminuentes, per accidens autem grauitas peccati attenditur ex parte peccantis, qui grauius  peccat si ex deliberatione peccet,  quàm si peccet ex infirmitate vel  incautela. Et secundum hoc peccata locutionis habent aliquam leuitatem, inquantum de facili ex lapsu  linguæ proueniunt absque magna  præmeditatione.
  
 AD primum ergo dicendum, quod   illi qui detrahunt Christo, impedientes fidem membrorum ipsius, derogant diuinitati eius, cui fides innititur: vnde non est simplex detractio,  sed blasphemia.
  
 AD secundum dicendum, quòd  grauius peccatum est contumelia,  quàm detractio, inquantum habet  maiorem contemptum proximi:  sicut & rapina est grauius peccatum,  quàm furtum, vt suprà  †{
         Q. 66. articul. 9.        
} dictum  est. Contumelia tamen non est grauius peccatum, quàm adulterium:  non enim grauitas adulterij pensatur ex coniunctione corporum, sed  ex deordinatione generationis humanæ. Contumeliosus autem non  sufficienter causat inimicitiam in  alio, sed occasionaliter tantum diuidit vnitos, inquantum, scilicet  per hoc, quòd mala alterius promit, alios quantum in se est, ab eius amicitia separat, licet ad hoc per  eius verba non cogantur. Sic ergo  & detractor occasionaliter est homicida: inquantum, scilicet per sua  verba dat alteri occasionem, vt proximum odiat vel contemnat. Propter quod in epistola Clementis  †{
         Habetur de pœnitentia, dist. 1. cap. homicidiorum.        
} dicitur, detractores esse homicidas,  scilicet occasionaliter, quia qui odit  fratrem suum, homicida est, vt dicitur primæ Ioannis tertio.
  
 AD tertium dicendum, quòd ira  quærit in manifesto vindictam inferre, vt Philosoph. dicit in 2. †{
         Lib, 2. ca. 4. declinando ad finem, tom. 6.        
} Rhetor. Ideo detractio, quæ est in occulto, non est filia iræ sicut contumelia: sed magis inuidiæ, quæ nititur  qualitercunque minuere gloriam proximi. Nec tamen sequitur propter  hoc, quod detractio sit grauior, quàm  contumelia: quia ex minori vitio  potest oriri maius peccatum, sicut  ex ira nascitur homicidium & blasphemia. Origo enim peccatorum  attenditur secundum inclinationem ad finem, quod est ex parte  conuersionis. Grauitas autem peccati magis attenditur ex parte auersionis.
  
 AD quartum dicendum, quod quia  homo lætatur in sententia oris sui,  vt dicitur Prouerbiorum 15. inde  est quod ille qui detrahit, incipit magis amare, & credere quod dicit: &   per consequens proximum magis  odire, & sic magis recedere à cognitione veritatis. Iste tamen effectus  potest sequi etiam ex alijs peccatis,  quæ pertinent ad odium proximi.

  
 SVMMA ARTICVLI.
  
 COnclusio est. Detractio est grauius  peccatum quam furtum, minus autem quam homicidium & adulterium. De  hoc articulo videte supra quæstione præcedenti. Vbi disputatum est, quod nam sit  grauius peccatum, detractio an contumelia.


  

    ARTICVLVS IIII.   ¶  Vtrùm audiens, qui tolerat detrahentem, grauiter peccet.
  
 AD Quartum sic proceditur. Videtur, quòd audiens qui tolerat detrahentem, non grauiter peccet. Non  enim aliquis magis tenetur alteri,  quàm sibiipsi. Sed laudabile est si  patienter homo suos detractores toleret. Dicit enim {
         Homil. 9. in Ezech. parum ante medium.        
}  Gregorius super Ezechielem homilia nona,  "Linguas detrahentium, sicut nostro studio non debemus excitare, ne ipsi  pereant: ita per suam malitiam excitatas debemus æquanimiter tolerare, vt nobis meritum crescat." Ergo  non peccat aliquis, si detractionibus aliorum non resistat.
  
 ¶ 2 Præterea. Eccles. quarto dicitur, "Non contradicas verbo veritatis vllo modo." Sed quandoq́ue aliquis detrahit, verba veritatis dicendo, vt suprà dictum †{
         Art. 1. huius quæst. ad tertium.        
} est. Ergo videtur, quòd non semper teneatur  homo detractoribus resistere.
  
 ¶ 3 Præterea. Nullus debet impedire id quod est in vtilitatem aliorum. Sed detractio frequenter est  in vtilitatem aliorum, contra quos  detrahitur. Dicit enim †{
         6. q. 1. cà. oues pastorem.        
} Pius papa,  Nonnunquam detractio aduersus  bonos concitatur: vt quos vel domestica adulatio, vel aliorum fauor  in altum extulerat, detractio humiliet, ergo aliquis non debet detractores impedire.
  
 SED contra est, quod Hieronymus †{
         In epistola ad Nepotianum,   in vlt. pagina ante finem epistol. to. 1.        
} dicit, "Caue ne linguam aut  aures habeas PRURIENTES, aut alijs detrahas, aut alios audias detrahentes."
  
 RESPONDEO dicendum,  quòd secundum Apostolum ad Romanos primo, "Digni sunt morte  non solùm qui peccata faciunt, sed  etiam qui facientibus peccata consentiunt." Quod quidem contingit dupliciter. Vno modo directè,  quando scilicet quis inducit alium  ad peccatum, vel ei placet peccatum. Alio modo indirectè, quando scilicet non resistit, cùm resistere possit. Et hoc contingit quandoque non quia peccatum placeat,  sed propter aliquem humanum timorem. Dicendum est ergo, quòd  si aliquis detractiones audiat absque resistentia, videtur detractori  consentire: vnde fit particeps peccati eius. Et si quidem inducat eum   ad detrahendum, vel saltem placeat  ei detractio propter odium eius, cui  detrahitur, non minus peccat, quàm  detrahens, & quandoque magis.  Vnde Bernardus †{
         Libr. 2. de consideratione ad Eugenium circa finem illius.        
} dicit, Detrahere aut detrahentem audire, quid horum damnabilius sit, non facilè dixerim. Si verò non placeat ei peccatum, sed ex timore, vel negligentia,  vel etiam verecundia quadam omittat repellere detrahentem, peccat  quidem, sed multominus quàm detrahens, & plerunque venialiter.  Quandoque etiam hoc potest esse  peccatum mortale, vel propter hoc,  quòd alicui ex officio incumbit detrahentem corrigere, vel propter  aliquod periculum consequens, vel  propter radicem, qua timor humanus quandoque potest esse peccatum mortale, vt suprà  habitum  †{
         Q. 19. articul. 3.        
} est.
  
  AD primum ergo dicendum, quod   detractiones suas nullus audit: quia  scilicet mala quæ dicuntur de aliquo, eo audiente, non sunt detractiones, propriè loquendo, sed contumeliæ, vt dictum †{
         Arti. 1. ad secundum.        
} est. Possunt tamen ad notitiam alicuius detractiones contra ipsum factæ aliorum relationibus peruenire. Et tunc sui arbitrij est detrimentum suæ famæ pati, nisi hoc vergat in periculum aliorum, vt suprà dictum †{
         In corp. artic. &  quaestio. 72. art. 3.        
} est. Et  ideo in hoc potest commendari eius patientia, quòd patienter proprias detractiones sustinet: non autem est sui arbitrij, quòd patiatur  detrimentum famæ alterius. Et ideo in culpam ei vertitur, si non resistit, cùm possit resistere, eadem ratione qua tenetur aliquis subleuare asinum alterius iacentem sub onere, vt præcipitur Deuter. 22.
  
 AD secundum dicendum, quòd  non semper aliquis debet resistere  detractori, arguendo eum de falsitate, maximè si quis sciat verum  esse quod dicitur: sed debet eum  verbis redarguere de hoc, quòd  peccat fratri detrahendo, vel saltem ostendere, quòd ei detractio  displiceat per tristitiam faciei: quia,  vt dicitur Prouerbiorum vicesimo  quinto. "Ventus Aquilo dissipat  pluuias, & facies tristis linguam detrahentem."
  
 AD tertium dicendum, quòd  vtilitas quæ ex detractione prouenit, non est ex intentione detrahentis, sed ex Dei ordinatione, qui  ex quolibet malo elicit bonum. Et  ideo nihilominus est detractoribus    resistendum, sicut & raptoribus,  vel oppressoribus aliorum, quanuis  ex hoc oppressis vel spoliatis, per patientiam meritum crescat.

  

   SVMMA ARTICVLI.
  
 PRima conclusio est in expositione huius articuli. Non solum qui inducit alterum ad detrahendum, verum etiam ei qui  paratus est animum addit gestu, vel applausu, verbis vel factis peccat mortaliter contra  iustitiam: & tenetur restituere. Hæc conclusio patet ex supradictis quæst. 62. articul. 7.   Vbi definitur quòd qui est con causa iniustæ actionis peccat mortaliter & tenetur restituere. Sed iste talis est con causa iniustæ   actionis: ergo tenetur restituere.
  
 Secunda conclusio. Qui non inducit alterum ad detrahendum, neque auget animum, sed tantum gaudet & complacet in  detractione, peccat mortaliter ex genere  suo contra charitatem & non contra iustitiam. Probatur. Nam iste talis tantum habet complacentiam de malo proximi, neque aufert ab illo aliquod bonum: ergo non  peccat ex genere contra iustitiam, sed contra charitatem.
  
 Tertia conclusio. Prælatus eius qui infamauit, si non resistat detrahenti & infamanti: peccat mortaliter contra iustitiam. Probatur. Nam Prælatus ex officio & iustitia tenetur promouere bonum spirituale subditorum, ac subinde tenetur corrigere & emendare subditos: ergo si non faciat peccat  mortaliter contra iustitiam.
  
 Quarta conclusio. Prælatus eius qui infamatus est, si non resistat detrahenti & infamanti, peccat mortaliter contra iustitiam:  & tenetur ad restitutionem faciendam infamato. Hæc conclusio probatur. Nam  non obstans qui obstare tenetur ex iustitia, si non  obstet peccat mortaliter contra iustitiam,  & tenetur ad restitutionem, vt dictum est  supra quæstione 62. artic. 7. sed prælatus tenetur obstare ex officio & iustitia: ergo si  non obstet peccat contra iustitiam & tenetur restituere. Minor probatur. Nam prælatus ex officio & iustitia tenetur procurare omnia necessaria ad virtutem: sed fama    est maximè necessaria ad virtutem in subditis, sicuti diximus artic. 2. ergo &c.

  
 COMMENTARIVS.
  
 DVbitatur in hoc articulo. An Prælatus qui non resistit subdito detrahenti & infamanti non subditum sed extraneum,  teneatur ad restitutionem faciendam ipsi  extraneo. Et videtur quod sic. Nam iste Prælatus peccat contra iustitiam, vt patet ex tertia conclusione: ergo tenetur restituere: esse  enim peccatum contra iustitiam obligat ad  restitutionem.
  
 Secundò. Si princeps secularis non resistat furanti & expolianti non subditum, tenetur ad restitutionem: ergo eadem ratio  est omnino de prælato. Antecedens probatur. Nam si verbi gratia. Rex Hispaniæ non  resistat ciui Hispaniensi expolianti Gallum,  iustè Rex Gallię posset conqueri & bellum  inijcere contra Regem Hispaniensem: ergo  Rex Hispaniæ tenetur restituere ex iustitia.
  
 His non obstantibus sit quinta conclusio. Talis prælatus non tenetur restituere ex  iustitia, detrimenta data non subditorum.  Probatur conclusio. Nam hac ratione diximus in quarta conclusione quod tenetur restituere famam subdito ex iustitia quoniam tenetur promouere bonum spirituale subditi ad  quod maximè necessaria est fama, sed prælatus non tenetur promouere bonum spirituale non subditi, ergo. ¶ Ad argumenta in  contrarium ad primum respondetur, quòd  iste non peccat contra iustitiam in ordine  ad non subditum, vnde non tenetur ei ex  iustitia aliquid restituere: peccat autem mortaliter contra iustitiam in ordine ad subditum, vnde aliquam restitutionem tenetur  ei facere ex iustitia, scilicet corrigere illum  & compellere, vt restituat famam non subdito, & ita se debet habere, ac si prælatus  non adesset detrahenti, & infamanti, sed  postea detractio ad eius notitiam peruenisset.
  
 Ad secundum respondetur, quòd princeps secularis ad eundem modum se debet gerere:  itaque tenetur ex iustitia compellere illum vt restituat omnia detrimenta quæ dedit non subdito, non ex obligatione aliqua iustitiæ in ordine ad non subditum:  sed in ordine ad subditum.
  
   Contra quartam conclusionem, & hoc  vltimum, est argumentum. Nam prælatus,  tantum tenetur procurare bonum spirituale suorum subditorum: sed fama non est bonum spirituale, annumeratur enim inter bona temporalia: ergo. Et confirmatur. Nam  prælatus tantum tenetur procurare, quòd  subditi non peccent, vel quòd studiose viuant: sed qui infamatus est non peccat, sed  qui infamauit: ergo. Confirmatur secundo. Nam aliquando sanctissimum est, quòd  infamatus non resistat detrahenti, sed prælatus tenetur procurare  bonum spirituale subditi:  ergo in tali casu non  tenetur resistere detrahenti.
  
 Ad hoc argumentum respondetur, quòd  prælatus non solum tenetur procurare bonum spirituale, verum etiam omnia bona  temporalia, quæ necessaria sunt ad bonum  spirituale: fama vero vt iam diximus, valde necessaria est ad virtutem colendam. Ad  primam confirmationem patet ex solutione ad argumentum.
  
 Ad secundam confirmationem respondetur, quòd subditus potest cedere iuri suo,  prælatus vero non potest cedere iuri subditorum: vnde casus potest contingere, vt  subditus sanctissimè faciat non resistendo detrahenti: in quo prælatus peccet contra iustitiam & teneatur ad restitutionem, si  non resistat.
  
 Secundò respondetur, quòd subditus non   resistendo maiorem gloriam & famam acquirit, & fit illustrior apud viros studiosos  & prudentes: ex eo vero quod prælatus  non resistat detrahenti & infamanti subditum, subditus non acquirit maiorem gloriam & famam: sed potius alij confirmantur in infamia.
  
 Vltima conclusio. Persona particularis  quæ non complacet in detractione, vt plurimum peccat venialiter si non resistat detrahenti. Nam vt plurimum potest facile resistere, vel ostendendo tristem faciem, vel  miscendo alia colloquia: vnde Diuus Thomas in fine articuli, dicit, quòd si non complacet in detractione, sed non resistit ex timore humano, vel ex negligentia, vel ex verecundia: vt plurimum peccat venialiter,  ipse tamen excipit duos casus: vt patet in  articulo.
  
  
  
  
  
      QVÆSTIO LXXIIII.   De Susurratione.
  
 DEINDE considerandum est  de susurratione. ¶ Et circa  hoc quæruntur duo.
  

 ARTICVLVS PRIMVS.   ¶  Vtrùm susurratio sit peccatum  distinctum à detractione.
  
 AD Primum sic proce{
         Inf. q. 75. art. 1. cor. Et Roma. 1. lect. 8. col. 4.        
}ditur. Videtur, quòd  susurratio non sit peccatum distinctum à detractione. Dicit enim  Isidorus, in libro  †{
         Lib. 10. c. 18. incip. Sapiens dictus, parum ante med.        
}  Etymologiarum,   Susurro de sono locutionis appellatur: quia non in facie alicuius, sed  in aure loquitur detrahendo. Sed  loqui de altero detrahendo, ad detractionem pertinet. Ergo susurratio non est peccatum distinctum à   detractione.
  
 ¶ 2 Præterea. Leuitic. 19. dicitur,  "Non eris criminator, nec susurro in  populis." Sed criminator idem videtur  esse quod detractor. Ergo etiam susurratio à detractione non differt.
  
 ¶ 3 Præterea. Eccles. 28. dicitur,  "Susurro & bilinguis maledictus erit." Sed bilinguis videtur idem esse  quod detractor, quia detractorum est  duplici lingua loqui: aliter scilicet  in absentia, & aliter in præsentia: ergo susurro idem est quod detractor.
  
 SED contra est, quod Rom. 1. super illud. Susurrones, detractores,  dicit †{
         Glo. interlin. ibidem.        
}  glo. Susurrones inter amicos  discordiam seminantes, detractores,  qui aliorum bona negant vel minuunt.
  
   RESPONDEO dicendum,  quòd susurro & detractor in materia conueniunt, & etiam in forma,  siue in modo loquendi: quia vterque   malum occultè de proximo dicit,  propter quam similitudinem interdum vnum pro alio ponitur. Vnde  Eccles. quinto, super illud, "Non appellaberis susurro": dicit †{
         Glo. interlin. ibid.        
} glo. idest,  detractor. Differunt autem in fine,  quia detractor intendit denigrare  famam proximi. Vnde illa mala de  proximo præcipuè profert, ex quibus proximus infamari possit, vel  saltem diminui eius fama: susurro  autem intendit amicitiam separare, vt patet per †{
         Inductam in argum. Sed cont.        
} glos. inductam, &   per illud quod dicitur Prouerb. 26.   "Susurrone subtracto, iurgia conquiescunt." Et ideo susurro talia mala profert de proximo, quæ possunt  contra ipsum commouere animum   audientis, secundum illud Eccles.  28.  "Vir peccator conturbabit amicos, & in medio pacem habentium  immittit inimicitiam."
  
 AD primum ergo dicendum, quod   susurro, inquantum dicit malum  de alio, dicitur detrahere. In hoc tamen differt à detractore, quia non  intendit simpliciter malum dicere:  sed quicquid sit illud quod possit  animum vnius turbare contra alium,  etiam si sit simpliciter bonum, & tamen apparens malum, inquantum  displicet ei, cui dicitur.
  
 AD secundum dicendum, quòd  criminator differt &  à susurrone &   à detractore: quia criminator est  qui publicè crimina alijs imponit,  vel accusando, vel conuitiando:    quod non pertinet ad detractorem  & susurronem.
  
 AD tertium dicendum, quòd bilinguis propriè dicitur susurro. Cum   enim amicitia sit inter duos, nititur  susurro ex vtraque parte amicitiam  rumpere, & ideo duabus linguis  vtitur ad duos, vni dicens malum  de alio. Propter quod dicitur Eccles. 28.  "Susurro & bilinguis maledictus." Et subditur, Multos enim  turbauit pacem habentes.

  

 SVMMA ARTICVLI.
  
 COnclusio est affirmatiua. In hoc articulo. Notandum est primo, cum Diuo Thom. quòd detractor & susurro conueniunt quidem in materia, & in forma &   modo loquutionis: qua ratione in diuinis literis propter istam similitudinem susurro  appellatur detractor &  ex contra. Ecclesiastes capit. 1.  "Non appellaberis susurro in populis." Hoc est detractor secundum glossam.  Differunt autem hæc vitia ex diuerso fine  intento. Nam detractor intendit denigrare  famam proximi, & ex hoc nocumento sumit speciem: susurro vero intendit dirimere amicitiam inter amicos & ex hoc fine sumit speciem. Vnde Prouerbiorum 26. Detracto susurrone iurgia quiescunt. Vnde vterq́ue ea verba accommodat quæ proprio  fini suo sunt necessaria.

  
 COMMENTARIVS.
  
 IN hoc articulo est dubium Caietani. An  omnes susurrationes sint eiusdem speciei  athomæ? Et videtur, quòd non susurratio  est iniuria contra amicitiam, sicut detractio  contra famam, & contumelia contra honorem: sed amicitiæ sunt diuersæ speciei inter  se: alia enim est amicitia honesti, alia vtilis,  alia delectabilis: ergo susurrationes non sunt  eiusdem speciei. Et confirmatur. Furtum  & detractio sunt vitia differentia specie, quoniam bona quæ destruunt differunt specie:  sed bona quæ destruuntur per susurrationem differunt specie, amicitiæ enim differunt specie vt diximus: ergo &c. ¶ In oppositum est, quòd D. Thom. in hoc articulo   constituit susurrationem tanquam vitium  vnius speciei athomæ.
  
 In huius dubij expositionem sit conclusio. Susurratio est vnicum vitium vnius speciei specialissimæ. Probatur. Vnitas specifica  habitus siue vitij, siue virtutis, desumitur ex  vnitate formali specifica obiecti: sed susurratio habet vnicam specificam rationem formalem obiecti: ergo est vnicum vitium specie. Minor probatur. Quoniam eius obiectum formale est destruere & dirimere  amicitiam.
  
 Ad argumentum in contrarium respondetur, quòd non est inconueniens, quòd obiectum vnius speciei in ratione obiecti contineat sub se multa differentia specie in ratione rei. v. g. visibile quod est obiectum potentiæ visiuæ, continet sub se album &  nigrum   & medium colorem, quæ differunt inter se  specie in ratione rei. Item obiectum metaphysicæ quod est ens inquantum ens, habet  vnicam rationem specificam formalem obiecti, tamen sub se continet multa differentia specie & genere in ratione rei. Præterea  odium tendit tanquam in rationem formalem specificam in rationem mali, in nullam  enim rem tendit nisi sub hac ratione. Nihilominus tamen, sub hac ratione formali continentur multa mala differentia genere &   specie in ratione rei. Item susurratio tendit  in hanc communem rationem inimicitiæ,  & vult destruere amicitiam: sub hac vero ratione continentur diuersæ amicitiæ specie  in genere rei.
  
 Ad confirmationem respondetur, quòd  furtum & detractio habent diuersas rationes formales obiectorum, susurrationes vero semper habent eandem. Notandum tamen   est, quòd licet omnes susurrationes sint eiusdem speciei, in confessione tamen explicanda est susurratio in particulari: quoniam vt  diximus quæstione. 72. in confessione non  solum sunt explicandæ circunstantiæ quæ   variant speciem, verum etiam quæ notabiliter aggrauant intra eandem speciem.
  
 Secundò notandum est cum Caietano  in hoc articulo, quòd licet susurratio sit vitium vnius speciei possunt tamen ei aduenire diuersæ circunstantiæ accidentales, &   potest hoc vitium ordinari ad diuersos fines extrinsecos. Nam aliquando vnum vitium vtitur alio ad suum finem, sicut qui  furatur propter mœchiam, vbi mœchia  trahit furtum ad suum finem. Ita susurratio  aliquando trahitur ad finem extrinsecum:  si enim quis intendat susurratione dirimere amicitiam propter bonum delectabile,  v. g. si intendat dirimere amicitiam inter  coniuges, vt abutatur vxore: vitium susurrationis trahitur ad finem extrinsecum adulterij. Hoc autem non impedit quòd vitium  sit vnius speciei: nam quælibet res potest habere vnam formam substantialem, & alteram accidentalem.



  

 ARTICVLVS II.   ¶  Vtrum detractio sit grauius peccatum, quàm susurratio.
  
 AD Secundum sic procedi{
           Malo. q.   10. art. 3.  ad 3.        
}tur. Videtur, quòd detractio sit grauius peccatum,  quàm susurratio. Peccata enim oris  consistunt in hoc, quòd aliquis mala dicit. Sed detractor dicit de proximo ea quæ sunt mala simpliciter,  quia ex talibus oritur infamia, vel  diminuitur fama. Susurro autem  non curat dicere nisi mala apparentia, quæ scilicet displiceant audienti, ergo grauius peccatum est detractio, quàm susurratio.
  
 ¶ 2 Præterea. Quicunque aufert  alicui famam, aufert ei non solùm  vnum amicum, sed multos: quia intellectus vniusvcuiusque refugit amicitiam infamium personarum. Vnde contra quendam dicitur. 2. Paralipomenon. 19.  "His qui oderunt Dominum, amicitia iungeris." Susurratio autem aufert vnum solum amicum. Grauius ergo peccatum    est detractio, quàm susurratio.
  
 ¶ 3 Præterea. Iacobi. 4. dicitur,  "Qui detrahit fratri suo, detrahit legi", & per consequens Deo qui est legislator. Et sic peccatum detractionis videtur esse peccatum in Deum,  quod est grauissimum, vt suprà habitum †{
         q. 20. art. & 1. 2. q. 73. art. 3. & 6.        
} est. Peccatum autem susurrationis est in proximum, ergo peccatum detractionis est grauius quam   peccatum susurrationis.
  
 SED  contra est, quod dicitur Eccles. 5. Denotatio pessima super bilinguem: susurratori autem odium  & inimicitia & contumelia.
  
 RESPONDEO dicendum,  quòd sicut suprà dictum †{
         Art. 3. & 1. 2. q. 73. art. 8.        
} est, peccatum in proximum tanto est grauius, quanto per ipsum maius nocumentum proximo infertur. Nocumentum autem tanto maius est, quanto  maius est bonum quod tollitur. Inter  cætera verò exteriora bona præeminet amicus: quia sine amicis nullus  viuere posset, vt patet per Philosophum in  †{
         Li. 8. Eth. capit. 1. in prin. to. 3.        
} 8. Ethicor. Vnde dicitur  Eccles. 6.  "Amico fideli nulla est comparatio": fama autem ipsa quæ per  detractionem tollitur, ad hoc maximè necessaria est, vt homo idoneus  ad amicitiam habeatur. Et ideo susurratio est maius peccatum, quàm  detractio, & etiam quàm contumelia: quia amicus est melior, quàm honor: & amari, quàm honorari: vt in  8. Ethic. Philosophus dicit.{
         Li. 8. c. 8. tom. 5.        
}
  
 AD primum ergo dicendum, quod   species & grauitas peccati magis attenditur ex fine, quàm ex materiali  obiecto. Et ideo ratione finis susurratio est grauior: quanuis etiam detractor quandoque peiora dicat.
  
 AD secundum dicendum, quòd  fama est dispositio ad amicitiam, &   infamia ad inimicitiam. Dispositio  autem deficit ab eo ad quod disponit: & ideo ille qui operatur ad aliquid, quod est dispositio ad inimicitiam, minus peccat, quàm ille qui  directè operatur ad inimicitiam inducendam.
  
 AD tertium dicendum, quòd ille  qui detrahit fratri, intantum videtur detrahere legi, inquantum contemnit præceptum de dilectione proximi: contra quod directiùs agit qui  amicitiam disrumpere nititur. Vnde hoc peccatum maximè contra  Deum est: quia Deus dilectio est, vt  dicitur 1. Ioan. 4. Et propter hoc dicitur Prouerb. 6.  "Sex sunt quæ odit  Dominus, &  septimum detestatur anima eius": & hoc septimum ponit: eum  qui "seminat inter fratres discordiam".
  
 ¶ Conclusio est affirmatiua.

  
 COMMENTARIVS.
  
 CIrca istum articulum primo notandum   est, quòd susurratio non solum excedit contumeliam, verum etiam detractionem:  nam peccatum in proximum tanto est grauius,  quanto nocumentum illatum est grauius. Sed  vitium susurrationis infert maius nocumentum, ergo. Minor probatur. Nam per contumeliam destruitur honor, per detractionem  fama, per susurrationem vero dirimitur amicitia quæ maius bonum est: ergo grauius peccatum est. Et confirmatur. Nam totum detrimentum quod infertur per detractionem  infertur per susurrationem, & vltra hoc dirimit amicitiam: ergo grauius peccatum est  susurratio. Secundò probatur hoc. Amicitia est maxima omnium virtutum, vel aliquid  virtute excellentius, quod dicit D. Tho. sup.  quæst. 23. art. 3. ad primum. sed fama non est  tantum bonum sicuti virtus, imo sequitur    virtutem sicuti vmbra corpus: ergo iniuria  quæ destruit amicitiam qualis est susurratio, grauior iniuria est quam quæ destruit famam. Ex his infertur, quòd vitium susurrationis sit peccatum mortale ex genere suo.  Nam dat graue damnum proximo. Verum  est, quòd susurratio est duplex: alia formalis, alia vero materialis: sicuti diximus de  contumelia.
  
 Contra istud corollarium est argumentum. In beneficijs gratuitis nulla fit iniuria,  sed amicitia est beneficium gratuitum, ergo.  Ad hoc argumentum primo respondetur,  quòd in beneficijs gratuitis iam habitis, locum habet iniuria, amicitia vero est beneficium gratuitum iam habitum. Secundò  respondetur, quòd in beneficijs gratuitis, etiam  si non habeantur, locum habet iniuria, si auferantur per fraudem & dolum: vt patet in  impediente eleemosynam per fraudem &   dolum. Per susurrationem vero aufertur amicitia per fraudem & dolum.
  
  
  
  
   QVÆSTIO LXXV.   De Derisione.
  
 DEINDE considerandum est  de derisione. Et circa hoc quæruntur duo.
  

 ARTICVLVS PRIMVS.   ¶  Vtrùm derisio sit speciale peccatum, ab alijs præmißis disctinctum.
  
 AD Primum sic proceditur.  Videtur, quòd derisio non   sit speciale peccatum, ab  alijs præmissis distinctum. Subsannatio enim videtur idem esse quòd  derisio. Sed subsannatio ad contumeliam videtur pertinere. Ergo derisio non videtur distingui à contumelia.
  
 ¶ 2 Præterea. Nullus irridetur  nisi de aliquo turpi, ex quo homo  erubescit. Huiusmodi autem sunt    peccata, quæ si manifestè de aliquo  dicuntur, pertinent ad contumeliam: si autem occultè, pertinent ad  detractionem, siue susurrationem.  Ergo derisio non est vitium à præmissis distinctum.
  
 ¶ 3 Præterea. Huiusmodi peccata distinguuntur secundùm nocumenta quæ proximo inferuntur. Sed  per derisionem non infertur aliud  nocumentum proximo, quàm in  honore, vel fama, vel detrimento  amicitiæ. Ergo derisio non est peccatum distinctum à præmissis.
  
 SED contra est, quòd derisio fit  ludo. Vnde & illusio nominatur.  Nullum autem præmissorum ludo  agitur, sed seriò. Ergo derisio ab omnibus prædictis differt.
  
 RESPONDEO dicendum,  quòd sicut suprà dictum est, pecca{
         Quæst. 72. art. 2.        
}ta verborum præcipuè pensanda sunt  secundùm intentionem proferentis. Et ideo secundùm diuersa, quæ   quis intendit, contra alium loquens,  huiusmodi peccata distinguuntur.  Sicut autem aliquis conuitiando  intendit conuitiati honorem deprimere, & detrahendo diminuere famam, & susurrando tollere amicitiam: ita etiam  irridiendo aliquis intendit, quod ille qui irridetur, erubescat.  Et quia hic finis est distinctus ab  alijs, ideo etiam peccatum derisionis  distinguitur à præmissis peccatis.
  
 AD primum ergo dicendum,  quòd subsannatio & irrisio conueniunt in fine: sed differunt in modo: quia irrisio fit ore, id est, verbo  & cachinnis: subsannatio autem  naso rugato, vt dicit gloss. super illud †{
         Glo. interlin. & Augustin. hoc loco.        
}  Psalm. 2.  "Qui habitat in cælis,  irridebit eos." Talis autem differentia non diuersificat speciem. Vtrun  que tamen differt à contumelia, sicut erubescentia à dehonoratione.  Est enim erubescentia timor dehonorationis, †{
         Li. 2. Orthod. fidei cap. 15.        
} sicut Damasc. dicit.
  
 AD secundum dicendum, quòd  de opere virtuoso aliquis apud alios  & reuerentiam meretur & famam,  & apud seipsum bonæ conscientiæ   gloriam, secundùm illud 2. ad Corinth. 1.  "Gloria nostra hæc est, testimonium conscientiæ nostræ." Vnde  econuerso de actu turpi, idest, vitioso, apud alios quidem tollitur hominis honor & fama: & ad hoc contumeliosus  & detractor turpia de  alio dicunt. Apud seipsum autem  per turpia, quæ  dicuntur, aliquis perdit conscientiæ gloriam per quandam confusionem &  erubescentiam:  & ad hoc turpia dicit derisor. Et sic  patet quòd derisor communicat cum   prædictis vitijs in materia: differt  autem in fine.
  
 AD tertium dicendum, quòd securitas conscientiæ  & quies illius  magnum bonum est, secundùm illud Prouerb. 15.  "Secura mens quasi  iuge conuiuium,"  & ideo qui conscientiam alicuius inquietat, confundendo ipsum, aliquod speciale  nocumentum ei infert. Vnde derisio est peccatum speciale.

  
 ARTICVLVS II.   ¶  Vtrùm derisio poßit esse peccatum mortale.
  
 AD Secundum sic proceditur.  Videtur quòd derisio non possit esse peccatum mortale. Omne  enim peccatum mortale contrariatur charitati. Sed derisio non  videtur contrariari charitati, agitur  enim ludo quandoque inter amicos, vnde & delusio nominatur. Ergo derisio non potest esse peccatum  mortale.
  
 ¶ 2 Præterea. Derisio illa videtur esse maxima, quæ fit in iniuriam Dei. Sed non omnis derisio  quæ vergit in iniuriam Dei, est peccatum mortale: alioquin quicunque recidiuaret in aliquod peccatum veniale, de quo pœnituit, peccaret mortaliter. Dicit enim Isidorus †{
         Lib. 2. de summo bono. ca. 16. in princ.        
} quòd irrisor est, & non pœnitens, qui adhuc agit quod pœnitet.  Similiter etiam sequeretur, quòd  omnis simulatio esset peccatum mortale: quia sicut †{
         Li. 31. ca. 6. & 12. simul.        
}  Grego. dicit in Moral. Per struthionem significatur simulator, qui deridet equum, id est,  hominem iustum, & ascensorem,  id est, Deum: ergo derisio non est  peccatum mortale.
  
 ¶ 3 Præterea. Contumelia & detractio videntur esse grauiora peccata, quàm derisio: quia maius est facere aliquid seriò, quàm ioco. Sed  non omnis detractio vel contumelia est peccatum mortale, ergo multo minùs derisio.
  
 SED contra est, quod dicitur  Prouerbiorum. 3.  "Ipse deridet illusores." Sed deridere Dei, est æternaliter punire pro peccato mortali, vt patet per id quod dicitur in  Psalmo. 2.  "Qui habitat in cælis, irridebit eos:" ergo derisio est peccatum  mortale.
  
     RESPONDEO dicendum,  quòd irrisio non fit nisi de aliquo malo, vel defectu. Malum autem, si sit  magnum, non pro ludo accipitur,  sed seriosè. Vnde si in ludum vel risum vertatur, ex quo irrisionis vel  illusionis nomen sumitur: hoc est  quia accipitur, vt paruum. Potest autem aliquod malum accipi, vt paruum, dupliciter. Vno modo secundùm se: alio modo ratione personæ. Cùm autem aliquis alterius personæ malum, vel defectum in ludum, vel risum ponit: quia secundùm se paruum malum est, est veniale & leue peccatum secundùm  suum genus. Cùm autem accipitur  quasi paruum ratione personæ, sicut defectus puerorum &  stultorum,  parum ponderare solemus: sic aliquem illudere, vel irridere, est eum  omnino paruipendere, & eum tam  vilem æstimare, vt de eius malo non   sit curandum, sed sit quasi pro ludo  habendum. Et sic derisio est peccatum mortale, & grauius quàm contumelia, quæ similiter est in manifesto. Quia contumeliosus videtur accipere malum alterius seriosè, illusor autem in ludum: & ita videtur  esse maior contemptus & dehonoratio. Et secundùm hoc illusio est  graue peccatum, & tanto grauius,  quanto maior reuerentia debetur  personæ, quæ illuditur. Vnde grauissimum est irridere Deum, & ea  quæ Dei sunt: secundùm illud Isaiæ   37.  "Cui exprobrasti? & quem blasphemasti? & super quem exaltasti  vocem tuam?" Et postea subditur;  "Ad sanctum Israel." Deinde secundum locum tenet irrisio parentum.  Vnde dicitur Prouer. 30.  "Oculum,  qui subsannat patrem, & despicit  partum matris suæ, effodiant eum  corui de torrentibus, & comedant  eum filij aquilæ." Deinde iustorum  derisio grauis est: quia honor est virtutis præmium. Et contra hoc dicitur Iob. 12. Deridetur iusti simplicitas. Quæ quidem derisio valde nociua est, quia per hoc homines à bene agendo impediuntur, secundùm   illud Gregor. Qui in aliorum actibus exoriri bona respiciunt, mox  ea manu pestiferæ exprobrationis  euellunt.
  
 AD primum ergo dicendum, quod   ludus non importat aliquid contrarium charitati, respectu eius, cum  quo luditur. Potest tamen importare aliquid contrarium charitati, respectu eius, de quo luditur, propter  contemptum, vt dictum †{
         In corp. art.        
} est.
  
 AD secundum dicendum, quòd  ille qui recidiuat in peccatum de quo  pœnituit, & ille qui simulat, non expressè Deum irridet, sed quasi interpretatiuè:  inquantum scilicet ad modum deridentis se habet. Nec tamen   venialiter peccando aliquis simpliciter recidiuat, vel simulat, sed dispositiuè, vel interpretatiuè.
  
 AD tertium dicendum, quòd  derisio secundùm suam rationem  leuius aliquid est, quàm detractio,  vel contumelia: quia non importat contemptum, sed ludum. Quandoque tamen habet maiorem contemptum, quàm contumelia, vt suprà dictum †{
         In corp. art.        
} est, & tunc est graue  peccatum.


  
     COMMENTARIVS.
  
 IN expositione huius quæstionis tria aduertenda sunt. Primum est, quòd huiusmodi peccata quæ consistunt in verbis,  ex intentione iudicanda sunt: quoniam verba habent vim significandi ex intentione:  vnde ex diuersis finibus intentis, diuersa peccata constituuntur: & sicut contumeliosus  intendit auferre honorem, & detractor famam, susurro vero dirimere amicitiam: ita  qui alterum irridet, intendit quòd confundatur & erubescat. Et quoniam hic finis distinctam malitiam habet ab omnibus dictis: ideo  à D. Tho. distincta iniuria constituitur.
  
 Secundò est notandum, quòd omnes irrisiones sunt eiusdem speciei:  habent enim eandem rationem formalem, vnde desumitur  vnitas. Explicanda  tamen est in confessione irrisio in particulari: sicuti diximus de alijs vitijs.
  
 Tertiò est notandum, quòd irrisio virtutis est pestilentissimum vitium, & vt in plurimum est peccatum mortale, etiam si irrisio fiat materialiter & non formaliter, &  etiam   si fiat sine animo faciendi quod alius erubescat & confundatur. Probatur hoc. Talis irrisio est vilipendium virtutis adeo magnum,  vt reputet virtutem non solum indignam  cum qua homines confabulentur: verum  etiam cum qua certent & contendant, ergo  vt in plurimum est peccatum mortale.
  
 Secundò. Irridere virtutem, causat in anima iusti tristitiam spiritualem de bono virtutis, & erubescentiam de exercitio virtutis,  & facit hominem iustum & sanctum tardum ad virtutem, & facit vt reputet bonum  malum, & malum bonum, vt dicitur Isaiæ   cap. 5. ergo est peccatum mortale vt plurimum. Vnde Psal. 1. vbi Septuaginta habent,  "Et in cathedra pestilentiæ non sedit." In textu  Hebræo habetur, "in sede derisorum non sedit," vbi vocat cathedram pestilentiæ vitium  irrisionis.
  
 Vltimò. In hac quæstione sunt duo breuissima dubia. Primum est, An irrisio sit grauius peccatum quam alia peccata, quæ consistunt in verbis. Ad hoc dubium respondetur vnica conclusione. Irrisio est grauius  peccatum quam contumelia, leuius autem  quam detractio & susurratio. Prima pars  probatur. Irrisio includit omnem malitiam    contumeliæ, quoniam per se fit coram, &   vltra hoc addit, quòd alius erubescat: ergo  est grauius peccatum quam contumelia. Et  confirmatur. Nam irrisio fit cum maiori  despectu, ergo. Secunda pars probatur. Per  detractionem & susurrationem auferuntur  maiora bona, quam per irrisionem, nam aufertur fama & amicitia, ergo grauiora peccata sunt.
  
 DVbitatur secundò. Quare Diuus Thomas non posuerit peccatum murmurationis, cum consistat in verbis extra iudicium? Respondetur, quòd murmuratio reducitur tanquam aliquid imperfectum ad  has quatuor species iniuriarum. Si fiat coram, intendendo dehonorare. Ad contumeliam  autem: si fiat intendendo facere quod alius  erubescat ad irrisionem, si fiat in absentia &   intendat denigrare famam, ad detractionem. Si  intendat dirimere amicitiam ad susurrationem. Ita Caietanus opusculo 17. responsionum, responsione. 13. dubio. 6. & in Summa  verbo, murmuratio. Ratio est clarissima,  quoniam murmuratio, vt notio nominis præ   se fert, dicit iniuriam quæ potius in sono  vocis, quam in verbis consistit, vnde comparatur ad alias iniurias, sicut aliquid imperfectum, & inarticulatum, ad aliquid perfectum   & articulatum, ergo ad alias iniurias reducenda est.
  
  
  
   QVÆSTIO LXXVI.   De Maledictione.
  
 POSTEA considerandum est  de maledictione. Et circa hoc  quæruntur quatuor.
  

   ARTICVLVS PRIMVS.   ¶  Vtrum liceat maledicere aliquem.
  {
           4. d. 18. q.   2. ar. 1. q.   2. ad 1. Et  virt. q. 2.  art. 8. ad   10. & 15.  & Psal.   5. col. 7.  & Ro. 11.  co. 2. &   ca. 12. le.   9. co. 2.        
}  
 AD Primum sic proceditur. Videtur, quòd non liceat maledicere aliquem. Non est enim licitum præterire mandatum Apostoli, in quo Christus loquebatur, vt dicitur  2. ad Corin. 13. Sed ipse præcepit Rom. 12.   "Benedicite & nolite maledicere," ergo non licet aliquem maledicere.
  
   ¶ 2 Præterea. Omnes tenentur Deum  benedicere, secundùm illud Dan. 3.  "Benedicite filij hominum domino." Sed non potest  "ex eodem ore procedere benedictio Dei &   maledictio hominis," vt probatur Iacobi. 3.   Ergo nulli licet aliquem maledicere.
  
 ¶ 3 Præterea. Ille qui aliquem maledicit, videtur optare eius malum, culpæ vel  pœnæ: quia maledictio videtur esse imprecatio quædam. Sed non licet desiderare malum alterius: quinimò orare oportet pro  omnibus, vt liberentur à malo. Ergo nulli licet maledicere.
  
 ¶ 4 Præterea. Diabolus per obstinationem maximè subiectus est malitiæ. Sed  non licet alicui maledicere diabolum, sicut  nec seipsum. Dicitur enim Ecclesiast. 21.   "Cùm maledicit impius diabolum, maledicit ipse animam suam," ergo multo minùs  licet maledicere hominem.
  
 ¶ 5 Præterea. Numer. 23. super illud,  Quomodo maledicam, cui non maledixit  Dominus? dicit*{
         Est Origenis hom. 15. in Numeros, parum à medio, to. 1.        
} gloss. Non potest esse iusta maledicendi causa, vbi peccantis ignoratur affectus. Sed homo non potest scire affectum alterius hominis, nec etiam vtrum sit  maledictus à Deo, ergo nulli licet aliquem  hominem maledicere.
  
 SED contra est, quod Deuteronom. 27.   dicitur, "Maledictus qui non permanet in  sermonibus legis huius." Eliseus etiam pueris sibi illudentibus maledixit, vt habetur  4. Regum 2.
  
 RESPONDEO dicendum, quòd  maledicere idem est, quod malum dicere. Dicere autem tripliciter se habet ad id  quod dicitur. Vno modo per modum enuntiationis, sicut aliquid exprimitur modo  indicatiuo. Et sic maledicere nihil aliud est  quàm malum alterius referre, quod pertinet ad detractionem: vnde quandoque  maledici detractores dicuntur. Alio modo  dicere se habet ad id quod dicitur per modum causæ. Et hoc quidem primò  & principaliter competit Deo, qui omnia suo verbo fecit, secundùm illud Psalm. 32. Dixit  & facta sunt. Consequenter autem competit hominibus, qui verbo suo alios monent  per imperium ad aliquid faciendum. Et ad  hoc instituta sunt verba imperatiui modi.    Tertio modo ipsum dicere se habet ad id  quod dicitur, quasi expressio quædam affectus desiderantis id quod verbo exprimitur. Et ad hoc instituta sunt verba optatiui modi. Prætermisso ergo primo modo  maledictionis, qui est per simplicem enuntiationem mali, considerandum est de alijs  duobus: vbi scire oportet, quòd facere aliquid, & velle illud, se consequuntur in bonitate & malitia, vt ex supradictis*{
         1. 2. q. 20. art. 3.        
} patet.  Vnde in istis duobus modis, quibus malum dicitur per modum imperantis, vel  per modum optantis, eadem ratione est aliquid licitum & illicitum. Si enim aliquis  imperet vel optet malum alterius, inquantum est malum, quasi ipsum malum intendens, sic maledicere vtroque modo erit  illicitum: & hoc est maledicere, per se loquendo. Si autem aliquis imperet vel optet  malum alterius sub ratione boni, sic est licitum, nec erit maledictio, per se loquendo, sed per accidens: quia principalis intentio dicentis non fertur ad malum, sed  ad bonum. Contingit autem malum aliquod dici imperando, vel optando sub ratione duplicis boni. Quandoque quidem  subratione iusti. Et sic iudex licitè maledicit illum, cui præcipit iustam pœnam inferri. Et sic etiam Ecclesia maledicit anathematizando, sicut etiam prophetæ in scripturis quandoque imprecantur mala peccatoribus, quasi conformantes voluntatem suam diuinæ iustitiæ: licet hæ imprecationes possint etiam per modum prænuntiationis intelligi. Quandoque verò dicitur aliquod malum sub ratione vtilis, puta cùm aliquis optat aliquem peccatorem  pati aliquam ægritudinem, aut aliquod  impedimentum, vel vt ipse melior efficiatur, vel vt saltem ab aliorum nocumento cesset.
  
 AD primum ergo dicendum, quòd Apostolus prohibet maledicere, per se loquendo cum intentione mali. Et similiter dicendum est ad Secundum.
  
 AD tertium dicendum, quòd optare alicui malum sub ratione boni, non contrariatur affectui quo quis simpliciter alicui optat  bonum, sed magis habet conformitatem  ad ipsum.
  
   AD quartum dicendum, quòd in diabolo est considerare naturam & culpam. Natura quidem eius bona est, &  à Deo, nec eam  maledicere licet. Culpa autem eius est maledicenda, secundùm illud Iob. 3.  "Maledicant   ei qui maledicunt diei." Cùm autem peccator maledicit diabolum propter culpam, seipsum simili ratione iudicat maledictione  dignum:  & secundùm hoc dicitur maledicere animam suam.
  
 Ad quintum dicendum, quòd affectus  peccantis, etsi in se non videatur, potest tamen percipi ex aliquo manifesto peccato  pro quo pœna est infligenda. Similiter etiam   quanuis sciri non possit quem Deus maledicat secundum finalem reprobationem, potest tamen sciri quis sit maledictus à Deo secundùm reatum præsentis culpæ.

  
   ARTICVLVS II.   ¶  Vtrùm liceat creaturam irrationalem maledicere.
  
 AD Secundum sic proceditur. Vide{
         Inf. ar. 4. ad 1.        
}tur, quòd non liceat creaturam irrationalem maledicere. Maledictio enim præcipuè videtur esse licita, inquantum respicit  pœnam. Sed creatura irrationalis non est susceptiua nec culpæ, nec pœnæ: ergo eam maledicere non licet.
  
 ¶ 2 Præterea. In creatura irrationali nihil inuenitur nisi natura, quam Deus fecit.  Hanc autem maledicere non licet, etiam in  diabolo, vt dictum*{
         Art. præced. ad 4.        
} est, ergo creaturam irrationalem nullo modo licet maledicere.
  
 ¶ 3 Præterea. Creatura irrationalis aut  est permanens, sicut corpora: aut est transiens, sicut tempora. Sed sicut Gregor. dicit  in*{
         Li. 4. c. 3. paulò  â principio.        
} 4. Moral.  "Otiosum est maledicere non  existenti: vitiosum verò, si existeret:" ergo nullo modo licet maledicere creaturæ irrationali.
  
 SED contra est, quòd Dominus maledixit ficulneæ, vt habetur Matth. 21. Et Iob  maledixit diei suo, vt habetur Iob. 3.
  
 RESPONDEO dicendum, quòd  benedictio vel maledictio propriè ad illam  rem pertinet, cui potest aliquid bene vel malè  contingere, scilicet rationali creaturæ. Creaturis autem irrationalibus bonum vel malum dicitur contingere in ordine ad creaturam rationalem, propter quam sunt. Ordinantur autem ad eam multipliciter. Vno quidem modo per modum subuentionis: inquantum scilicet ex creaturis irrationalibus  subuenitur humanæ necessitati. Et hoc modo Dominus homini dixit Genes. 3.  "Maledicta terra in opere tuo:" vt scilicet per eius sterilitatem homo puniretur. Et ita etiam intelligitur quod habetur Deuter. 28.  "Benedicta  horrea tua." Et infrà, "Maledictum horreum  tuum." Sic etiam Dauid maledixit montes  Gelboe:  secundùm  *{
         Li. 4. Moral. cap. 3. in fine.        
} Gregor. expositionem.  Alio modo creatura irrationalis ordinatur  ad rationalem per modum significationis.  Et sic Dominus maledixit ficulneam in significationem Iudeæ. Tertiò modo ordinatur creatura irrationalis ad rationalem per  modum continentis, scilicet temporis, vel  loci. Et sic maledixit Iob diei natiuitatis suæ   propter culpam originalem, quam nascendo   contraxit, & propter sequentes pœnalitates.  Et propter hoc etiam potest intelligi Dauid  maledixisse montibus Gelboe: vt legitur 2.  Reg. 1. scilicet propter eædem populi, quæ   in eis contigerat. Maledicere autem rebus  irrationalibus, inquantum sunt creaturæ Dei,  est peccatum blasphemiæ: maledicere autem   eis secundùm se consideratis, est otiosum &   vanum, & per consequens illicitum. Et per  hoc patet responsio ad obiecta.

  
 ARTICVLVS III.   ¶  Vtrùm maledicere sit peccatum  mortale.
  
 AD Tertium sic proceditur. Videtur,  quòd maledicere non sit peccatum mortale. August. enim in homilia de igne purgatorio, numerat maledictionem inter leuia  peccata. Hæc autem sunt venialia. Ergo maledictio non est peccatum mortale, sed veniale.
  
 ¶ 2 Præterea. Ea quæ ex leui motu mentis procedunt, non videntur esse peccata mortalia. Sed interdum maledictio ex leui motu  procedit. Ergo maledictio non est peccatum mortale.
  
 ¶ 3 Præterea. Grauius est malefacere,  quam maledicere. Sed malefacere non semper est peccatum mortale. Ergo multo minus maledicere.
  
   SED  contra. Nihil excludit à regno Dei  nisi peccatum mortale. Sed maledictio excludit à regno Dei: secundum illud 1. ad  Corinth. 6.  "Neque maledici, neque rapaces  regnum Dei possidebunt." Ergo maledictio  est peccatum mortale.
  
 RESPONDEO dicendum, quod maledictio, de quo nunc loquimur, est, per quam   pronuntiatur malum contra aliquem vel imperando, vel optando. Velle autem, vel imperio mouere ad malum alterius, secundum  se repugnat charitati, qua diligimus proximum, volentes bonum ipsius: & ita secundum suum genus est peccatum mortale, &   tanto grauius, quanto personam, cui maledicimus, magis amare & reuereri tenemur.  Vnde dicitur Leuit. 20.  "Qui maledixerit patri suo & matri, morte moriatur." Contingit  tamen verbum maledictionis prolatum, esse  peccatum veniale, vel propter paruitatem  mali, quod quis alteri maledicendo, imprecatur: vel etiam propter affectum eius, qui  profert maledictionis verba, dum ex leui  motu, vel ex ludo, aut ex surreptione aliqua, talia verba profert, quia peccata verborum maximè ex affectu pensantur, vt suprà   dictum*{
         Q. 72. articul. 2.        
}est. Et per hoc patet responsio  ad obiecta.

  
 ARTICVLVS IIII.   ¶  Vtrùm maledicere sit grauius  peccatum, quam detractio.
  
 AD Quartum sic proceditur. Videtur, quòd maledictio sit grauius peccatum, quàm detractio. Maledictio  enim videtur esse blasphemia quædam, vt patet per id quod dicitur  in Canonica Iudæ, quòd cùm Michael Archangelus cum diabolo  disputans, altercaretur de Moysi  corpore, non est ausus iudicium inferre blasphemiæ. Et accipitur ibi  blasphemia pro maledictione, secundum †{
         Glos. interlin. ibid.        
} glossam, Blasphemia autem est grauius peccatum, quàm  detractio. Ergo maledictio est grauior detractione.
  
 ¶ 2 Præterea, Homicidium est  detractione grauius, vt suprà dictum †{
         Q. 73. articul. 3.        
} est. Sed maledictio est par  peccato homicidij. Dicit †{
           Homilia 20. in Matthæ. intermedium  & finem. to. 2.        
} enim  Chrysostomus super Matthæum.  " Cum dixeris, Maledic ei, &  domum   euerte, & omnia perire fac: nihil ab  homicida differs." Ergo maledictio  est grauior quàm detractio.
  
 ¶ 3 Præterea, Causa præeminet  signo. Sed ille qui maledicit, causat  malum suo imperio. Ille autem qui  detrahit, solum significat malum iam  existens. Grauius ergo peccat maledicus, quàm detractor.
  
 SED  contra est, quod detractio non  potest bene fieri. Male dictio autem  fit bene & male, vt ex dictis †{
         Art. 1. huius quæst.        
} patet. Ergo grauior est detractio, quam   maledictio.
  
 RESPONDEO dicendum,  quòd sicut in primo habitum †{
         1. p. q. 48. arti. 5.        
} est,  duplex est malum, scilicet culpæ   & pœnæ. Malum autem culpæ peius est, vt ibidem ostensum †{
         1. p. q. 48. art. 6.        
} est: vnde dicere malum culpæ, peius est,  quàm dicere malum pœnæ, dummodo sit idem modus dicendi. Ad  contumeliosum, ergo & susurronem & detractorem, & etiam derisorem pertinet dicere malum culpæ. Sed ad maledicentem, prout  nunc loquimur, pertinet dicere malum pœnæ, non autem malum culpæ, nisi fortè sub ratione pœnæ.  Non tamen est idem modus dicendi. Nam ad prædicta quatuor vitia pertinet dicere malum culpæ,    solum enuntiando. Per maledictionem verò dicitur malum pœnæ: vel  causando per modum imperij, vel  optando. Ipsa autem enuntiatio culpæ, peccatum est, inquantum aliquod nocumentum ex hoc proximo infertur. Grauius autem est nocumentum inferre, quàm nocumentum desiderare, cæteris paribus. Vnde detractio secundum communem   rationem grauius peccatum est, quam   maledictio, simplex desiderium exprimens. Maledictio verò quæ fit  per modum imperij, cùm habeat  rationem causæ, potest esse detractione grauior, si maius nocumentum inferat, quàm sit denigratio famæ: vel leuior, si minus. Et hæc quidem accipienda sunt secundum ea,  quæ per se pertinent ad rationem  horum vitiorum. Possunt autem &   alia per accidens  considerari, quæ prædicta vitia, vel augent, vel minuunt.
  
 AD primum ergo dicendum, quod   maledictio creaturæ, inquantum  creatura est, redundat in Deum: &   sic per accidens habet rationem blasphemiæ: non autem si maledicatur  creaturæ propter culpam. Et eadem   ratio est de detractione.
  
 AD secundum dicendum, quòd  sicut dictum †{
         Art. præcedenti.        
} est, maledictio vno  modo includit desiderium mali. Vnde si ille qui maledicit, velit malum  occisionis alterius, desiderio non  differt ab homicida. Differt tamen,  inquantum actus exterior aliquid  adijcit voluntati.
  
 AD tertium dicendum, quod ratio  illa procedit de maledictione, secundùm quod importat imperium.


  
    SVMMA ARTICVLI.
  
 IN expositionem huius quæstionis est prima conclusio. Maledictio qua alteri malum imprecamur, est peccatum mortale ex  genere suo. Verum est, quòd Diuus Thomas artic. 1. dicit, quòd maledictio potest  accipi optatiuè  & imperatiuè. In communi  tamen sermone accipitur optatiuè. Probatur hoc dictum. Optare alteri malum est  contra charitatem: ergo est peccatum mortale ex genere suo.
  
 Secunda conclusio. Imprecari alteri malum propter bonum vtile &  honestum, non  est peccatum: vel imprecari alteri malum,  vt impleatur diuina iustitia, vel vt peccator  resipiscat. Et ita Prophetæ aliquando imprecantur malum. Psalm. 118.  "Confundantur superbi qui iniustè iniquitatem fecerunt  in me." Et Psalmo 108.  "Constitue super eum  peccatorem & diabolus stet à dextris eius."   Has imprecationes Prophetarum explicat  quadrupliciter Diuus Tho. infra quæst. 83.  artic. 8. ad primum. Ex hoc sequitur, quòd  maledictio est imprecari alteri malum, nihil aliud curando, quod est velle alteri malum formaliter. ¶ Contra secundam conclusionem sunt aliqua argumenta. Primum  est, quod licet desiderare licet facere: sed licet alteri desiderare malum, vt impleatur  diuina iustitia: ergo licet facere.
  
 Secundò. Ex præcepto diuino tenemur  diligere inimicos & illis benefacere: ergo  non possumus illis optare malum.
  
 Ad primum argumentum respondetur  primo, negando maiorem. Nam priuata persona potest desiderare, vt fur puniatur à iudice: non tamen potest punire.
  
 Secundò respondetur, quòd eo modo  quo possumus desiderare possumus facere,  ita quòd propositio maior faciat istum sensum, quod si obiectum factibile à nobis est  licitum in ipso facto, tunc desiderium talis  obiecti est licitum. In hoc vero casu licet desiderare, quod Deus hominem puniat, & ita Deo  est licitum punire, non vero licet priuatæ personæ punire hominem: vnde neque ipsi priuatæ personę licet desiderare. ¶ Ad secundum   respondetur, quod tale desiderium non procedit ex maleuolentia, sed potius ex charitate:  nam desiderare alteri malum sub ratione boni    melioris, non est absolutè desiderare malum.
  
 Vltima conclusio. Filij valde debent timere execrationes parentum, parentes item  impijssimè faciunt, execrando filios, non  quia verba parentum vim aliquam habeant:  sed quia Deus aliquando id permittit propter peccata parentum, vel filiorum. De quo  D. Aug. lib. 22. de ciuitate. cap. 8.
  
  
  
   QVÆSTIO LXXVII.   De fraudulentia emptionis &   venditionis.
  
 DEINDE considerandum est  de peccatis, quæ sunt circa voluntarias commutationes. Et primò de fraudulentia, quæ committitur in emptionibus &  venditionibus. Secundò, de vsura, quæ fit in  mutuis. Circa alias enim commutationes voluntarias non inuenitur  aliqua species peccati, quæ distinguatur à rapina, vel furto. ¶ Circa  primum quæruntur quatuor.
  
 CIRCA hunc titulum. Nota,  ex D. Tho. supra quæst. 55. arti.  5. quod fraudulentia est vitium  speciale contrarium prudentię,  quod consistit in hoc, quòd aliquis id quod  astutè cogitauit in ordine ad aliquem finem,  simulatis factis exequatur. Et in hoc differt à   dolo, quòd dolus fit etiam verbis simulatis,  iuxta illud, linguis suis dolose agebant: at vero fraudulentia tantum in factis simulatis  inuenitur.
  
 Dubitamus ergo statim pro intelligentia  articuli, quare D. Tho. tractaturus de iniustitia quæ committitur in emptionibus & venditionibus, apposuerit titulum de fraudulentia quæ ibidem committitur: cum tamen  in alijs vitijs iniustitiæ pertractandis non apposuerit talem titulum. Verbi gratia, de fraudulentia furti vel rapinę, &c. Sed absolutè dicit de furto, de rapina, de vsura. Respondetur primo, quòd ratio est: quia communiter  iniustitia quæ committitur in emptione &   venditione est cum fraude. Respondetur secundo, quòd alia vitia contraria iustitiæ habent speciem nominatam, v. g. furtum &c.  Iniustitia vero quæ committitur in emptionibus & venditionibus non habet speciem  nominatam, & idcirco nominatur & circunscribitur fraudulentia, quæ communiter inuenitur in tali iniustitia. Sed contra, videtur, quòd non differat specie ista iniustitia emptionis & venditionis à furto vel rapina. Probatur, quia si ista iniustitia fiat ignorante domino patiente, erit furtum, si autem fiat illo sciente, erit rapina: ergo non est  differentia. Respondetur, quòd iniustitia emptionis & venditionis, neque est species furti neque rapinæ. Probatur primò, quia huiusmodi iniustitia partim fit volente domino, partim inuito. In furto verò vel rapina  omnino fit iniustitia inuito domino. Secundò. Quia iniustitia emptionis & venditionis abstrahit ab ignorantia vel scientia patientis, hoc est, communiter se habet ad ignorantiam vel scientiam patientis. At vero iniustitia furti determinata est ad ignorantiam   patientis. Iniustitia vero rapinæ determinata est ad scientiam ipsius patientis. Cum igitur inuoluntarium in moralibus, diuidatur in inuoluntarium ex ignorantia, & in  inuoluntarium ex scientia, & propterea distinguantur specie furtum & rapina: sequitur, quòd iniustitia emptionis & venditionis, quæ abstrahit ab ignorantia, & scientia  patientis, differat specie à furto vel rapina.
  

 ARTICVLVS PRIMVS.   ¶  Vtrùm licitè aliquis poßit vendere rem, plus quàm valeat.
  
 AD primum sic proceditur.{
         Q. d. 25. q. 3. art. 1. q. 1. corp. Et q. 2. ar. 2. corp. & decimo.        
}   Videtur, quòd aliquis licitè possit vendere rem, plus  quam valeat. Iustum enim in commutationibus humanæ vitæ secundum leges ciuiles determinatur.  Sed secundum eas licitum est emptori & venditori, vt se inuicem decipiant. Quod quidem fit, inquantum venditor plus vendit rem, quàm    valeat, emptor autem minus quàm  valeat. Ergo licitum est quòd aliquis  vendat rem plus quàm valeat.
  
 ¶ 2 Præterea. Illud quod est omnibus commune, videtur esse naturale, & non esse peccatum. Sed sicut Augustinus refert. 13.  †{
         Lib. 13. capit. 3. paulo à principio, to. 3.        
}  de Trinita. Dictum cuiusdam Mimi fuit  ab omnibus acceptum, Vili vultis  emere, & carè vendere. Cui etiam  consonat quod dicitur Prouerbiorum 20.  "Malum est, malum est, dicit omnis emptor: & cùm recesserit, gloriatur." Ergo licitum est aliquid cariùs vendere, & vilius emere, quàm valeat.
  
 ¶ 3 Præterea. Non videtur esse  illicitum, si ex conuentione agatur  id, quod fieri debet ex debito honestatis. Sed secundum Philosophum  in †{
         Lib. 8. Ethic. c. 13. non longè à fine, tomo. 5.        
}  8. Ethicorum in amicitia vtilis  recompensatio fieri debet secundum   vtilitatem, quam consecutus est ille, qui beneficium suscepit, quę quidem quandoq́ue excedit valorem  rei datæ: sicut contingit cùm aliquis  multum re aliqua indiget, vel ad periculum euitandum, vel ad aliquod  commodum consequendum. Ergo licet in contractu emptionis &   venditionis aliquid dare pro maiori pretio, quàm valeat.
  
 SED contra est, quod dicitur  Matthæi 7.  "Omnia quæcunque vultis vt  faciant vobis homines, & vos facite illis." Sed nullus vult sibi rem vendi carius quàm valeat. Ergo nullus  debet alteri vendere rem cariùs,  quàm valeat.
  
 RESPONDEO  dicendum, quod   fraudem adhibere ad hoc quòd aliquid plus iusto pretio vendatur, omnino peccatum est, inquantum aliquis decipit proximum in damnum   ipsius. Vnde &  Tullius dicit in libro  †{
         Lib. 3. circa mediji illius.        
}  de Officijs. Tollendum est ex  rebus contrahendis omne mendacium, non licitatorem venditor, nec  qui contra se licitetur, emptor opponet. Si autem fraus deficit, tunc  de emptione & venditione dupliciter loqui possumus. Vno modo  secundum se, & secundum hoc emptio & venditio videtur esse introducta pro communi vtilitate vtriusque, dum scilicet vnus indiget re  alterius, & econuerso, sicut patet  per Philosophum in primo  †{
         Lib. 1. ca. 5. & 6. tomo. 5.        
}  Politic. Quod autem pro communi vtilitate inductum est, non debet esse  magis in grauamen vnius, quàm alterius. Et ideo debet secundum æqualitatem rei inter eos contractus  institui. Quantitas autem rei, quæ   in vsum hominis venit, mensuratur secundum pretium datum ad  quod est inuentum numisma, vt  dicitur in †{
         Lib. 5. ca. 5. tom. 5.        
}  quinto Ethico. Et ideo  si vel pretium excedat quantitatem   valoris rei, vel econuerso res excedat pretium, tolletur iustitiæ  æqualitas. Et ideo cariùs vendere vel vilius emere rem, quàm valeat, est secundum se iniustum & illicitum.  Alio modo possumus loqui de emptione & venditione, secundum  quod per accidens cedit in vtilitatem vnius &  detrimentum alterius,  puta cum aliquis multum indiget  habere rem aliquam, & alius læditur, si ea careat. Et in tali casu iustum pretium erit, vt non solum respiciatur ad rem, quæ venditur, sed  ad damnum, quod venditor ex venditione incurrit. Et sic licitè poterit  aliquid vendi plus quàm valeat secundum se, quanuis non vendatur  plus quàm valeat habenti. Si verò   aliquis multum iuuetur ex re alterius, quam accepit, ille verò qui vendit, non damnificatur carendo re illa: non debet eam superuendere:  quia vtilitas quæ alteri accrescit, non   est ex venditione, sed ex conditione ementis. Nullus autem debet vendere alteri quod non est suum licet  possit ei vendere damnum quod patitur: ille tamen qui ex re alterius  accepta multum iuuatur, potest propria sponte aliquid vendenti supererogare: quod pertinet ad eius  honestatem.
  
 AD primum ergo dicendum, quod   sicut suprà dictum †{
         1. 2. q. 96. artic. 2.        
} est, lex humana populo datur, in quo sunt multi  à virtute deficientes, non autem datur solum virtuosis. Et ideo lex humana non potuit prohibere quicquid est contra virtutem, sed ei sufficit, vt prohibeat ea quæ destruunt  hominum conuictum, alia verò habeat quasi licita: non quia ea approbet, sed quia ea non punit. Sic ergo  habet quasi licitum, pœnam non  inducens, si absque fraude venditor rem suam superuendat, aut emptor vilius emat, nisi sit nimius excessus, quia tunc etiam lex humana  cogit ad restituendum: puta si aliquis sit deceptus vltra dimidiam iusti pretij quantitatem. Sed lex diuina nihil impunitum relinquit, quod  sit virtuti contrarium: vnde secundum diuinam legem illicitum reputatur, si in emptione & venditione non sit æqualitas iustitiæ obseruata. Et tenetur ille qui plus habet,  recompensare ei qui damnificatus  est, si sit notabile damnum. Quod  ideo dico: quia iustum pretium rerum non est punctualiter determinatum, sed magis in quadam æstimatione consistit: ita quòd modica  additio vel minutio non videtur  tollere æqualitatem iustitiæ.
  
 AD  secundum dicendum, quòd  sicut August. ibidem †{
         Loco citato in arg.        
} dicit: Mimus ille vel seipsum intuendo, vel  alios experiendo, vili velle emere,  & carè vendere, omnibus id credidit esse commune. Sed quoniam revera vitium est, potest quisque adipisci huiusmodi iustitiam, qua huic  resistat & vincat. Et ponit exemplum de quodam, qui modicum  pretium de quodam libro propter  ignorantiam postulanti iustum pretium dedit. Vnde patet quòd illud  commune desiderium non est naturæ, sed vitij. Et ideo commune  est multis, qui per latam viam vitiorum incedunt.
  
 AD tertium dicendum, quòd in  iustitia commutatiua consideratur  principaliter æqualitas rei. Sed in  amicitia vtilis, consideratur æqualitas vtilitatis. Et ideo recompensatio fieri debet secundum vtilitatem  perceptam. In emptione verò  secundum  æqualitatem rei.

  

 SVMMA ARTICVLI.
  
 VTrum licitè possit aliquis vendere rem   plus quàm valeat? ¶ Prima conclusio. Adhibere fraudem vt aliquid plus iusto    vendatur, est peccatum inquantum aliquis  decipit proximum in damnum ipsius.
  
 Secunda conclusio. Etiam deficiente fraude, vendere cariùs aut emere vilius quam res  valeat, est secundum se iniustum. Ratio est,  quia secundum se in illo contractu committitur inæqualitas.
  
 Tertia conclusio. Per accidens aliquando licet vendere rem cariùs quam valet, scilicet quando venditor damnificatur ex priuatione rei quam vendit.
  
 Quarta conclusio. Iniquum est vendere rem cariùs quàm secundum se valeat, propterea quòd fit valde vtilis ementi. Ratio  est, quia hoc est vendere quod non est proprium sed alienum.

  
 COMMENTARIVS.
  
 DE hac materia disputant Doctores in  4. dist. 15. extant etiam tituli in vtroque   iure de contractibus. Quoniam autem de  omni contractu agendum est, necesse erit  tradere definitionem, & diuisionem contractus: vt cognoscamus quæ nam sit differentia huius contractus emptionis & venditionis, & quomodo differat ab alijs contractibus. ¶ Nota ergo primo, quòd contractus   definitur ab Vlpiano in. l. Labeo. 2. ff. de verborum signif. Contractus est vltro citroq́ue  obligatio. Quę diffinitio datur per effectum,  acsi diceret, Contractus est actio humana  inter duos, ex qua in vtroque oritur obligatio ad alterum. Hæc autem actio humana  necesse est, vt explicetur aliquo signo sensibili sufficienti ad explicandum animum contrahendi. Et ratio est, quia homo componitur ex corpore & anima, & idcirco actio  humana quæ debet esse ad alterum necesse  est, quòd sit sensibilis, eo quòd omnis nostra cognitio ortum habet à sensu. Sunt autem quatuor figuræ contractuum, siue quatuor modi qui referuntur in. l. naturalis. ff.  de præscriptis verbis.  ¶ Primus modus explicatur sic, Do vt des. Secundus facio vt facias. Tertius, do vt facias. Quartus, facio vt  des. Hinc sequitur, quòd simplex promissio  non est contractus eo quòd neque habet figuram contractus, neque definitionem cum  nulla oriatur obligatio in vtroque.
  
 Secundò nota, quòd contractus propriè   dictus, diuiditur in septem differentias siue    species. Prima dicitur cambium, in qua permutatur res pro re. Secunda est emptio, vbi  intelligitur correlatiuum venditio. Tertia  species est mutuatio. Quarta est emphyteusis, id est melioratio, verbi gratia. Dat aliquis alteri vineam vt colat illam & reparet  & fructus capiat & soluat aliquam pensionem & reddat. Quinta species est commodatio quando debet reddi idem numero datum. Sexta species est permutata commodatio. Septima est locatio. Sed tamen pro  huius diuisionis intelligentia: nota, quòd  hic non diuidimus contractum in tota sua generalitate, sed quod attinet ad rem præsentem diuidimus contractum circa res ipsas,  non circa personas:  & idcirco non annumeramus matrimonium neque votum solenne: eo quòd sunt traditiones personarum.
  
 ¶ HIS suppositis. Probatur sufficientia  præfatæ diuisionis. Etenim per contractum  potest transferri vel dominium rei, vel vsusfructus illius, aut tantum vsus. Siquidem transferatur dominium rei, constituuntur tres species, scilicet cambium, quod fit quando res  pro re commutatur, vt vinum pro frumento: & emptio, quando transfertur dominium   rei pro pecunia, & mutuatio quando transfertur dominium rei cum obligatione vt  reddatur tantumdem in alio indiuiduo. Quibusdam autem visum est, quòd mutuatio  non sit propriè contractus, eo quòd nulla  obligatio oritur in mutuatore, sed tantum  in mutuatario. Nihilominus falluntur in  hoc, quia mutuator ipse, eo ipso quòd mutuat, manet obligatus ad non statim repetendum, donec mutuatarius aliquod commodum acceperit, vel accipere potuerit moraliter loquendo ex ipsa re mutuata: & eadem  ratio est de commodatore, manet enim obligatus vt mutuator, imò vero aliquando statuitur aliquod certum tempus, intra quod  ipse commodator vel mutuator non potest  repetere. Præterea. Si per contractum non  transferatur dominium rei, sed vsusfructus  pro aliquo pretio, vel pensione temporali,  vel perpetua, & tunc talis contractus dicitur emphyteusis. Dicimus autem non transferri dominium per emphyteusim: quia  quanuis transferatur & tradatur ipsa res, tamen directum dominium rei manet apud    dominum, qui rem transtulit ad vsumfructum alterius: quanuis dominium vtile maneat in illo, qui rem accepit per talem contractum. Denique si per contractum transferatur tantum vsus rei, oriri possunt tres species. Nam si transferatur gratis res sine pretio,  siue vsus ille, est quidem commodatio cum  conditione, vt rei substantia restituatur domino. v. g. si aliquis commodet equum ad  iter faciendum alteri, si autem non transferatur gratis, sed pro vsu alterius rei: dicitur  permutata commodatio. Si autem sit pro  pretio, dicetur locatio.
  
 Ad has septem species possunt reduci omnes alij contractus, siue nominati, siue innominati. Præsertim contractus assecurationis & societatis: nam per assecurationem non   transfertur dominium rei, neque vsus: sed  tantum per assecurationem conseruatur dominium, vel vsusfructus, vel vsus, iuxta rationem assecurationis & obligationem assecurantis. Societas autem poterit reduci ad  quandam locationem. Similiter impignoratio, vel fideiussio, non pertinet ad speciem  distinctam, sed tantum est confirmatio aliorum contractuum & ad illos reducetur.  Magister Soto libr. 6. de Iustitia. quæst. 2. artic. 1. dicit, quòd sufficit numerare quinque  contractuum species. Nam cambium in quo  transfertur res pro re, reducit ad emptionem.  Permutata verò commodatio reducitur ab  illo ad locationem. Sed nobis non videtur  verum, quòd cambium reducatur ad emptionem. Primò quia cambium antiquior  contractus est, quàm emptio. Item emptio  & venditio inuenta est ad supplendum, id  quod per cambium commodè fieri non poterat. Ergo si aliqua istarum specierum ad  aliam erat reducenda, potius emptio ad cambium quàm cambium ad emptionem reduci oportebat. Præterea permutata commodatio non exigit æqualitatem, qualem  requirit locatio. Ergo non rectè ad illam reducitur. Probatur antecedens. Possunt enim duo homines conuenire, vt ad inuicem  commodent res inæqualis commoditatis.
  
 Nota præterea ad maiorem intelligentiam prædictæ diuisionis, non multum interesse ad mores vel ad rationem iustitiæ,  vel iniustitiæ dignoscendam, quæ in huiusmodi contractibus reperitur, curiose distinguere, an isti contractus distinguantur  specie metaphysica & differentia essentiali, dummodo cognoscamus differentes modos qui requirunt differentem considerationem in istis contractibus. Hæc autem differentia qualiscunque sit, desumenda est ex  diuerso modo tradendi rem ipsam, scilicet  transferendo cum illa dominium, vel vsum  fructum, vel vsum tantum, & ex diuersa obligatione quæ oritur in ipsis contrahentibus,  videlicet ad reddendam rem ipsam, vel non  reddendam, vel ad conseruandam illam  vel aliquid aliud faciendum pro re ipsa. Et  idcirco visum est viris doctis & prudentibus, illa septem capita contractuum distinguere, ad quæ alij contractus reducerentur.
  
 Ex dictis colligitur definitio emptionis  & venditionis, emptio nanque est contractio rei pro pretio: venditio autem distractio rei pro pretio. Nomine vero pretij, intelligimus pecuniam, per quam æstimatur valor omnium rerum venalium: est  enim pecunia ipsa mensura communis ipsarum rerum venalium. Hæc autem definitio, desumitur ex modo loquendi Iurisperitorum, qui venditionem vocant distractionem rei, & emptionem ipsam vocant  contractionem rei ipsius.
  
 Iam vero pro intelligentia conclusionis  articuli Diui Thomæ, obseruanda quidem  sunt à Theologo tria principia siue regulæ, ad constituendum pretium iustum in  rebus venalibus. ¶ Prima regula sit, autoritas reipublicæ, quæ suo beneplacito potest constituere iustum pretium in huiusmodi rebus propter bonum commune.
  
 Secunda regula est, communis æstimatio fori & bonorum hominum. ¶ Tertia  regula est, conuentio inter emptorem &   venditorem ipsum. Quod autem istæ regulæ sint sufficienter enumeratæ. Probatur, quia pretium iustum non est ab ipsa  natura determinatum: etenim iustum naturale, autore Aristot. 5. Ethicorum cap. 7.   est idem apud omnes, at vero pretium rerum multipliciter variatur pro temporis &   loci varietate, & etiam pro ipsarum rerum  varietate: ergo necesse est, quòd pretium  determinetur per beneplacitum hominum:    non potest autem excogitari aliquod aliud  beneplacitum per quod constituatur istud  iustum pretium, quod non contineatur in  prædictis: ergo sufficienter enumeratæ sunt  istæ tres regulæ.
  
 Circa primam regulam aduerte, quòd  nomine reipublicæ, intelliguntur omnes,  qui habent autoritatem ab ipsa republica:  inter quos primum locum obtinet princeps,  deinde prætores, & alij iudices &  ædiles, qui  vulgo dicuntur (Regidores y Fieles) qui habent autoritatem à republica taxandi pretium in aliquibus mercibus, minoris momenti. Vbi obseruandum est, quòd nisi sit  error intolerabilis & euidens, standum est  taxationi pretij factæ  à republica & officialibus eius, semper enim præsumendum  est tale pretium esse iustum & in casu dubij  standum est illi.
  
 Secundò notandum est, quòd taxatio  pretij potest fieri tripliciter, Vno modo penes terminum magnitudinis in fauorem emptoris: altero modo penes terminum paruitatis in fauorem venditoris. Tertio modo  penes vtrunque terminum in fauorem vtriusque. Exemplum primi est in pragmatica frumentaria, vbi taxatur pretium penes terminum magnitudinis, non enim potest esse maius pretium iustum frumenti,  quàm sit taxatum à republica. Potest autem esse iustum pretium multo minus, quàm  sit taxatum à republica: propterea quòd ex  abundantia tritici communis  æstimatio fori  deprimit taxatum pretium. Exemplum secundi habetur in censibus temporalibus vel  vitalitijs, vbi taxatur pretium penes terminum paruitatis, non enim possunt emi minoris pretij: at vero possunt emi maiori pretio. Exemplum tertij est in taxatione quæ   communiter fit in pretio vini.
  
 Circa secundam regulam, vide Diuum  Thomam supra quæstione 57. articul. 2. &   in. l. pretia. ff. ad legem Falcidiam. & l. si seruum. ff. ad legem Aquiliam. & in capit. primo de emptione & venditione.
  
 Circa omnes tres regulas in communi.  Nota, quòd est maxima differentia inter  pretium constitutum per primam regulam  & constitutum per alias regulas: quia constitutum per primam regulam consistit in    indiuisibili, eo modo quo constitutum est:   pretium vero constitutum per alias regulas variari potest eodem loco & tempore in  parua quantitate, quia non consistit in indiuisibili, vt dicit Diuus Thomas supra in solutione ad primum. Et idcirco à doctoribus assignatur triplex iustum pretium eodem loco & tempore quod reputatur quasi  vnum pretium. Aliud quidem dicetur rigidum penes terminum magnitudinis: aliud  vero dicitur mite penes terminum paruitatis: aliud denique dicitur mediocre penes  recessum ab vtroque extremo.
  
 Secunda differentia est, quòd pretium  taxatum à republica, ordinatur immediatè ad bonum communitatis per iustitiam  legalem, quæ principaliter residet in Principe, & ministris reipublicæ: pretium vero  constitutum per alias regulas ordinatur immediatè ad bonum ipsorum contrahentium.
  
 Tertia differentia est inter pretium constitutum per secundam regulam & pretium  constitutum per tertiam regulam: quòd  stante taxatione per secundam regulam, non   habet locum tertia regula. Si enim pretium  communi æstimatione fori sit constitutum, non licet illud pretium variare ex conuentione inter emptorem & venditorem:  sed standum erit omnino communi vsui  fori. Hoc intelligitur in ratione contractus  emptionis & venditionis. Nam si ex beneplacito suo venditor velit rem vilius vendere, erit quidem donatio: sicut si emptor  velit carius vendere erit etiam donatio. Vnde regula tertia tantum habet locum, quando pretium rei nullo modo est taxatum, sicut verbi gratia, contingit in mercibus quæ   nouiter adducuntur ex India. Similiter etiam  idem contingeret si quis artifex industriùs  faceret aliquod nouum artificium vtile hominibus & reipublicæ  & etiam delectabile: tunc non est aliud pretium iustum nisi  ex conuentione partium, quod quidem debet fieri attentis laboribus & industrijs &   expensis ipsius artificis.
  
 Quarta differentia est inter has regulas, quòd materia primæ  & secundæ regulæ sunt res necessariæ ad victum & vestitum hominum, verbi gratia, circa frumentum & vinum, & carnes & vestitum    exercentur illæ regulæ. At vero materia propria tertiæ regulæ, sunt res quæ magis pertinent ad faustum & pulchritudinem ipsius  reipublicæ, quam ad necessitatem: quales sunt lapides pretiosi & canes venatici, &   etiam accipitres & equi elegantes, qui non  habent pretium taxatum à republica. Constitutis his omnibus fundamentis est.
  
 DVbium primum. Vtrum modus vendendi rem possit variare iustum pretium rei eodem loco & tempore? loquimur autem de varietate notabili. Pro cuius intelligentia aduerte, quòd quadruplex  est modus vendendi. Primus est, quando ipsa merces quærit emptorem. Secundus. Quando emptores quærunt merces.  Tertius, quando aliquis vendit simul magnam copiam rerum & non minutatim.  Quartus modus vendendi est per mensuras quasdam minutiores.
  
 Sit ergo prima conclusio. Primus modus  vendendi, facit vilescere pretium rei iustæ.  Probatur ex communi prouerbio: "merces  vltroneæ vilescunt," cuius prouerbij ratio est:  quia in illo modo vendendi est raritas emptorum, quæ est vna causa ex multis minuendi pretium.
  
 Secunda conclusio. Secundus modus  vendendi auget pretium iustum rei. Ratio est. Quia in illo modo vendendi est  copia emptorum, quæ causa est augendi  pretium.
  
 Tertia conclusio. Tertius modus vendendi facit vilescere pretium rei. Ratio est,  quia in illo modo vendendi inuenitur raritas emptorum.
  
 Quarta conclusio. Quartus modus vendendi merito auget pretium iustum rei. Ratio est: quia in illo modo vendendi est multus labor & maior cura & industria in seruandis mercibus & diuidendis.
  
 Ex dictis sequitur, quid sentiendum sit  de monopolijs. Fit enim monopolium  tripliciter. Primò quidem publica autoritate, vt cum Princeps prohibet ne quis  vendat aliquod genus mercium præter Petrum vel Ioannem. Et iste modus vendendi si fiat de rebus non multum necessarijs  reipublicæ, vel si fiat de necessarijs, fit tamen cogente necessitate, vel vtilitate reipublicæ, cui aliter prouideri commodè non  potest, nisi merces ad vnum venditorem  vel duos reducantur: tunc iustus erit iste  modus vendendi, dum modo pretium taxetur à republica, ne forte illa occasione venditores spolient rempublicam ipsam. Hac  via iustificantur priuilegia & monopolia de  cartis lusorijs & de libris ab ipsis autoribus  tantum vendendis.
  
 Secundus modus monopolij est, quando ipsi negotiatores conueniunt inter se de  non vendendis mercibus nisi certo quodam pretio suo beneplacito taxato. Tunc  enim omnes isti negotiatores efficiuntur  qua si vnus venditor, quod redundat in damnum communitatis. Ratio est: quia quando sunt multi venditores non coniurati, facile minuuntur rerum pretia, dum quilibet affectat vendere, quod quidem redundat in bonum communitatis. Similiter etiam   peccarent viceuersa emptores, quando ad  inuicem conueniunt, de non emendis mercibus nisi viliori quodam pretio taxato suo  arbitratu. Isti tamen poterunt aliquando  excusari: si hoc faciant contra monopolium quod fecerunt venditores: tunc enim  redimunt suam vexationem, dummodo  conueniant emptores in quodam iusto pretio &  æquabili, quale posset æstimari à viris  probis, si nullum esset monopolium.
  
 Tertius modus monopolij est, quando  duo vel tres mercatores, vel etiam vnus,  congerunt omnes merces alicuius generis  ea intentione, vt omnes emant ab ipsis,  ipsi vero fingunt pretium quodam pro libito suo. Omnes igitur modi prædicti præter primum cum suis limitationibus, prohibiti sunt iure communi, vt patet. l. 1. C.  de monopolijs. & l. 2. titulo septimo, Partita quinta.
  
 Nihilominus aduerte, quòd in foro conscientiæ non tenebuntur facientes monopolium restituere, nisi conuenerint in pretio  iniusto, quod quidem periculum vt in plurimum inuenitur in secundo genere monopolij, tam cum fit ex parte venditorum tam  etiam ex parte emptorum. At vero in tertio  genere monopolij, non videtur esse aliqua  iniquitas. Et ratio est, quia ille qui emit totam quantitatem mercium, suo periculo    emit, neque cum aliquo conuenit fraudulenter: quin potius huiusmodi negotiatio publicè fit in republica, neque prohibetur legibus, nisi tantum in emptione tritici, cautum enim est legibus Regni, quòd  nemo emat triticum ad reuendendum: vbi  autem non fuerit lex humana expressa, quæ   prohibet emptionem siue in parua siue    in magna quantitate ad iterum vendendum:  licitum erit cuilibet negotiatori emere totam   quantitatem mercium.
  
 Sed rogat aliquis. In tali casu quod nam  erit pretium iustum, quando ille iterum vendit. Respondetur, quòd si non est taxatio  facta à republica, iustum pretium erit in  quo conuenerint emptores cum venditore. Neque moraliter loquendo erit periculum in tali casu, quòd pretium plus iusto augescet propter vnitatem venditoris.  Et ratio est: quia quanuis sit vnitas venditoris, est multiplicitas mercium apud illum, & idcirco properabit vendere, vel  populo, vel alijs negotiatoribus. Si autem  ex tali modo congerendi merces ad vnicum negotiatorem, sequeretur aliquod damnum communitati: tunc princeps reipublicæ tenetur cogere illum negotiatorem,  vt vendat, & si opus fuerit taxare pretium  illi. Hactenus dictum est de pretio iusto secundùm se, hoc est attento valore rei venalis  absolutè loquendo. Nunc autem de pretio  iusto per accidens dicamus.
  
 DVbium igitur secundum est circa tertiam conclusionem D. Thom. Vtrùm  illa sit vera, & an possint esse aliæ circunstantiæ, propter quas aliqua res iustè vendatur carius, quàm secundùm se valeat: v. g.  si res vendatur carius non solum propter incommodum venditoris, sed etiam propter  ipsius rei venalis honorificam antiquitatem,  vel propter delectationem quam venditor  capit ex illa re.
  
 Respondetur & sit prima conclusio. Doctrina Diui Thomæ in tertia conclusione  certissima est, & probatur. Quia æquitas  naturalis postulat, vt venditor qui est dominus & possessor rei suæ, seruet se indemnem, ergo vera est conclusio Diui Thomæ. Confirmatur exemplo. Nam eadem  ratione excusamus mutuatorem, quando à    mutuatario exigit lucrum verè cessans, vel  damnum emergens, scilicet, quia seruat se  indemnem hoc faciendo. Sed hæc doctrina intelligenda est quando emptor vel mutuatarius solicitat venditorem vel mutuatorem vt vendat vel mutuet: quia aliàs non  erat venditurus vel mutuaturus: si autem  vltro se offerat ad vendendum vel mutuandum non potest quicquam exigere pro suo  damno vel lucro cessante. Ratio est manifesta: quia tunc ipse emptor non est causa, quòd venditor priuetur suo commodo, ergo non est iustum vt soluat pretium  propter incommoda venditoris aliundè prouenientia.
  
 Secunda conclusio. Etiam ratione antiquitatis honorificæ, potest venditor aliquid  amplius exigere quam res secundùm se valeret, & huiusmodi pretium poterit esse  per accidens iustum, quando res illa solum  est honorifica venditori: at vero si res illa  sit honorifica cuilibet habenti: tunc illud  pretium erit iustum secundùm se: quoniam dignitas illa est quasi intrinseca rei.  Cæterum pretium maius quod accipitur  propter delectationem quam capiebat venditor de illa re, iustum quidem erit sed per  accidens. Hæc autem doctrina debet intelligi, quando emptor solicitat venditorem, aliàs  non venditurum.
  
 Hinc sequitur, quòd fallaces sunt regulæ quibus ipsi negotiatores solent iustificare  pretium pro mercibus: aiunt enim, quòd  tanti emerunt merces illas, quòd tantas expensas fecerunt in illis asportandis & conseruandis, quæ omnia impertinentia sunt  ad iustificandum pretium in præsenti: nisi  aliàs iustificetur secundùm regulas propositas & explicatas. Continget enim quòd  negotiator vilius vendat quam emerit, &   tamen iniquè vendit, vel quia ipse stultè   emit, vel quia postquam emit aduenit magna copia mercium, vel fuit raritas emptorum.
  
 IAM vero, vt ea quæ dicta sunt magis  examinentur, arguitur primò contra primam regulam. Iniquum est, vt omnes merces eiusdem speciei, dissimiles tamen secundùm conditiones indiuiduales, ex quibus res pluris aut minoris æstimantur: vt        vno pretio, eodem tempore & loco vendantur: sed prima regula ita disponit, ergo  iniqua est.
  
   Secundò. Pretium rerum iustissimè variatur copia vel inopia ipsarum variata pro  differentia loci & temporis: sed lex quæ taxat pretium rerum multo tempore duraturum, nullam habet rationem huius varietatis: ergo imprudens est & iniqua.
  
 Tertiò. Pretium etiam lege taxatum statuitur per humanam prudentiam: sed humana prudentia non attingit medium iustitiæ   indiuisibiliter, vt ait Aristot. 2. Ethicorum,  cap. 6. ergo consistere in indiuisibili non magis est proprietas pretij constituti per primam   regulam quam per secundam & tertiam.
  
 Quartò. Iustum pretium rerum est in  æqualitate rei ad rem, siquidem est medium   iustitiæ commutatiuæ: ergo omne pretium  iustum consistit pariter in indiuisibili.
  
 Ad primum respondetur, quòd lex quæ   taxat pretium rebus eiusdem speciei intelligenda est de rebus sanis in illa specie: quare  si triticum sit sordidum, mixtum palea, vel  terra, vel consumptum gurgulione: non est  vendendum secundùm illud pretium regulariter loquendo. Idem dicimus de vino si  sit ita accidum, vt prope sit acetum vel mixtum aliquo licore, non potest vendi pretio  taxato per legem regulariter loquendo. Si  tamen merces sint integræ  & sanæ in sua specie, istæ taxantur iustè eodem pretio legitimo quantum ad terminum magnitudinis.  Ratio est: quia lex non respicit per se bonum particulare emptoris & venditoris, sed  bonum communitatis: & idcirco non est  inconueniens, quòd aliqua particularia incommoda tollerentur, imo vero & si bene  consideretur, non poterat aliter taxari pretium pragmaticæ de frumento. Nam si  distinctum pretium statuisset lex pro optimo frumento, & pro mediocri & pro minus bono, esset maxima confusio inter emptores & venditores: non enim poterat inueniri iudex facile qui discerneret, quodnam   triticum esset optimum, quod mediocre,  quod minus bonum. Prudenter igitur lex  statuit certum pretium quantum ad terminum magnitudinis, etiam pro optimo frumento. Iudicauit enim legislator, quòd minus bonum triticum non attingeret illud  pretium nisi in magna inopia tritici & fame multa: quapropter nota, quòd stante  pragmatica, potest inueniri triplex differentia & circunstantia temporis. Prima quidem,  quando omne triticum etiam vilissimum  & mixtum paleis attingit pretium pragmaticæ, & hoc contingit quando est notabilis  fames & penuria frumenti: tunc enim etiam  vilissimum triticum transcenderet illud pretium, si non esset pragmatica. Secunda differentia temporis est, quando nullum triticum potest iustè vendi pretio pragmaticæ,  v. g. quando est maxima copia frumenti, &   tunc differenti pretio iusto venditur optimum & mediocre & minus bonum: quod  si aliquis vendat tunc pretio taxato à pragmatica: tenetur restituere emptori etiam si  non puniatur ab ipsa republica, si fuerit excessus vltra medietatem quidem iusti pretij. Tertia differentia est, quando bonum  & optimum triticum attingit pretium pragmaticæ, & minus bonum non attingit  neque potest attingere iustè pragmaticam.  Hoc contingit quando non est multa copia, neque multa inopia frumenti: tunc enim  potest contingere, quòd optimum triticum & bonum attingat pretium pragmaticæ: minus autem bonum non attingat.  Vnde si quis vendat minus bonum triticum  pretio pragmaticæ expectata pecunia: tenetur ad restitutionem ipsi emptori: quoniam  numerata pecunia non tantum valet in præsenti, vnde sumi debet pretium iustum.
  
 Ad secundum respondetur consequenter, quòd lex non debet habere rationem varietatis illius copiæ vel inopiæ, quando ad  bonum communitatis expedierit pro multo tempore taxare ipsum pretium.
  
 Ad tertium argumentum respondetur,  quòd pretium legitimum in hoc conuenit  cum alijs pretijs arbitrarijs, quod quemadmodum à principio quando agebatur de lege ferenda poterat humana prudentia taxare pretium legitimum paulo magis aut  minus: sed iam semel statuto pretio per  legem, iniquum erit ab illa taxatione discedere etiam in minimo: sic etiam pretium arbitrarium postquam semel statutum est inter emptores & venditores in singulari, iniquum est ab illa quantitate determinata discedere, etiam in minimo: nisi de  consensu vtriusque partis. Et ita humana  prudentia attingit medium iustitiæ in emptionibus & venditionibus, vel statuendo legem de pretio legitimo, vel per conuenientiam inter emptorem & venditorem ipsum: & ita manet pretium iustum in indiuisibili.
  
   Ad quartum respondetur, æqualitatem iustitiæ commutatiuæ, aliquando consistere  in indiuisibili mathematico: quando res ipsa  in se consistit in indiuisibili. v. g. quando  qui accepit duo reddit duo: aliquando vero  necesse est vt vtamur indiuisibili morali, ad  constituendam æqualitatem iustitiæ commutatiuæ, v. g. quando medium rei non  constat in communi pro omnibus contractibus singularibus, sed necessaria est æstimatio hominum, quæ varia est, quanuis accedat prope ad medium: & talis est æstimatio fori communis: donec in particulari fiat  conuenientia inter emptorem & venditorem de pretio indiuisibili: & sic non est eadem ratio de prima regula, & de alijs duabus: quoniam secundùm primam regulam,  pretium rerum consistit in indiuisibili mathematico etiam in communi omnibus contractibus: at vero pretium constitutum per  secundam & tertiam regulam consistit in  indiuisibili morali, donec in singulari fiat  conuenientia. Ex dictis sequitur, quomodo  sit intelligendum illud commune prouerbium, tantum valet res quantum vendi potest, quod habetur in. l. 1. ff. ad Senatusconsulta. & in. l. si quis vxori. ff. de furtis. est enim  intelligendum quantum vendi potest secundùm communem æstimationem fori, quando non est taxatum lege pretium. Item maxime verificatur in materia tertiæ regulæ,  vbi neque est lex neque communis æstimatio fori.
  
   Sed iam circa pragmaticam de frumento, aduertenda sunt tria documenta. Primum   est, quòd in illa pragmatica non solum interdicitur venditio frumenti pro maiori pretio pecuniario, sed etiam cambium pro alia  re maioris pretij. v. g. non erit licitum stante  pragmatica, permutare certam mensuram  tritici pro certa mensura olei quæ pluris    æstimatur. Probatur. Quia quanuis lex solum exprimeret, quòd nemo vendat triticum   nisi tale pretio, tamen secundùm ius commune nomine venditionis quantum ad valorem, intelligitur etiam cambium, vt patet ex. l. statu liberi. ff. de statu liberis.  & ex  l. 2. C. de rescindenda venditione. quæ lex  secundùm omnes Iurisperitos verificatur  etiam in cambio: quanuis solum loquatur  expressè de emptione & venditione.
  
 Secundò probatur. Nam illa lex facta est  propter bonum communitatis, si autem liceret res maioris pretij recipere pro frumento, cogerentur emptores ab ipsis venditoribus, vt aliàs emerent res maioris pretij ad  permutandum eas pro frumento, quod quidem inconueniens perinde esset atque si  non esset ipsa lex pragmaticæ. Denique probatur. Quia lex illa intendit constituere iustum pretium in indiuisibili: si autem esset  licitum recipere res maioris pretij pro frumento, non seruatur æqualitas iustitiæ commutatiuæ constituta per legem ipsam.
  
 Secundum documentum est, quòd qui  vendit frumentum vltra pretium taxatum,  mortaliter peccat: quia facit contra legem  iustam in materia graui, & tenetur restituere excessum pretij ipsis emptoribus: quanuis non teneatur ad pœnam legis ante condemnationem iudicis. Hoc documentum  est contra doctissimum Nauarro in suo manuali, cap. 23. num. 86. vbi ait, quòd ille qui  vendit vltra pretium taxatum lege non peccat mortaliter, dummodo non vendat maiori pretio quam res illa valeret secundum permissionem legis naturalis, si nulla esset pragmatica. Et in numer. 55. idipsum docet de  omni lege ciuili, quod non obligat in foro conscientiæ: sed solum sunt pœnales leges. Contra cuius sententiam disputatur in communi,  in 1. 2. quæstione. 96. articulo. 4. sed quòd  attinet ad rem præsentem reprobatur prædicta sententia merito. Et probatur prædictum documentum. Primò. Nullum est pretium iustum lege naturali, sed solum lege  positiua, vel ex communi æstimatione fori: sed supposita taxatione legis illud est  pretium iustum legitimum: ergo lex naturalis pro tunc nullum aliud pretium iustificat supra illud lege taxatum.
  
   Confirmatur. Lex illa quæ taxat pretium,  constituit contractum emptionis & venditionis actum iustitiæ commutatiuæ: sed iustitia commutatiua obligat in foro conscientiæ vt nemo contra faciat: ergo vendentes  vltra pragmaticam peccant mortaliter, &   tenentur restituere.
  
 Tertium documentum est, quòd illa  pragmatica æqualiter obligat, omnes etiam  seculares ecclesiasticos & regulares. Hoc  documentum est etiam contra  Nauarro vbi  supra, numero. 85. vbi ait, quòd non obligantur clerici illa pragmatica: quia non sunt  subditi Principi seculari, neque eius legibus  ciuilibus. Vnde infert duo: alterum est, quòd  expediret vt episcopi ferrent eandem legem taxationis tritici, vt clerici obligarentur: alterum est, quòd vbi fuerit lege permissum, quòd qui frumenta asportant ex  alijs Regnis, possint vendere tanti quanti  inuenerint & quantum potuerint: vt reuera permittitur in. l. 1. titul. 25. libro. 5. nouæ   Recopilationis: quod tunc etiam clerici possunt vendere quanti potuerint. Nihilominus nostrum documentum verissimum est,  & demonstratur. Primo quidem, quoniam  l. citata, &. l. 2. & 3. dicitur, quòd compellantur clerici eodem pretio vendere sicut seculares: si autem clerici non essent subditi  Principi seculari, quantum ad hoc lex illa  esset iniqua, neque permitteretur à Pontifice in populo Christiano. Secundò probatur. Quoniam omnes clerici & regulares subditi sunt principibus secularibus in  his, quæ non impediunt gubernationem  ecclesiasticam, ergo omnes obligat. Denique probatur. Nam lege naturali tenentur  clerici vendere frumentum iusto pretio: sed  iustum pretium est in aliqua republica quod  æstimatur communi vsu hominum & fori ipsius secundum consuetudinem patriæ:  ergo tenentur vendere vt mos est in illa ciuitate vbi habitant. Et ista ratio concludit,  quòd ipsemet Princeps tenetur vendere  suum triticum pretio taxato à pragmatica:  quia durante pragmatica pretium ipsius pragmaticæ est pretium iustum. Hactenus de  hac pragmatica frumenti dictum sit.
  
 DVbitatur tertiò circa solutionem ad  primum argumentum, in qua solutione agitur de deceptione quam ad inuicem faciunt emptores & venditores, vltra  vel citra medietatem pretij iusti.
  
 Pro cuius dubitationis intelligentia aduertendum est, quòd quantum attinet ad  venditores, manifestum est quid sit decipere vltra medietatem iusti pretij: est enim recipere vltra iustum pretium plusquam dimidium. v. g. si venditor pro re quæ valet  centum recipiat centum quinquaginta vnum.  Decipit autem citra dimidium iusti pretij,  quando pro re quæ valebat centum accipit ad summum centum quadraginta nouem. Sed tamen quod attinet ad emptorem, est differentia opinionum inter Iurisperitos, quid sit decipere venditorem vltra vel citra dimidium. Nobis tamen certissima sententia sit, quòd emptor tunc decipit vltra dimidium ipsum venditorem:  quando pro re quæ valebat centum rependit quadraginta nouem aut infra, ita quòd  nulla sit differentia inter emptorem & venditorem quantum ad medietatem iusti pretij: quoniam res ipsa reducenda est ad pretium pecuniarium iustum, vt facile iudicemus quis decipiat alterum vltra vel citra dimidium.
  
 Hoc supposito arguitur primo pro parte affirmatiua, quod licitum sit emptoribus & venditoribus se ad inuicem decipere vltra dimidium iusti pretij. Est argumentum. Leges ciuiles sunt iustæ: sed secundùm  illas fertur sententia in iudicio in fauorem  eius qui decepit alterum citra dimidium: ergo etiam in foro conscientiæ conferunt illi  ius ad retinendum, quod accepit. Minor patet ex. l. 2. &. l. si voluntate. C. de rescindenda  venditione.  & ex cap. cum dilecti. & capit.  cum causa. de emptione & venditione.
  
 Secundo arguitur à simili. Leges de præscriptione transferunt dominium rei in foro  conscientiæ in possessorem bonæ fidei, ergo  saltem leges citatæ conferunt dominium in  foro conscientiæ in emptorem & venditorem bonæ fidei.
  
 Tertiò arguitur. Qui comparat dominium per contractum iure validum quanuis lege prohibitum. v. g. qui acquirit dominium pecuniarium per ludum alearum,  non tenetur pecuniam restituere in foro      conscientiæ antequam compellatur à iudice, ergo multo minus in nostro casu tenebitur, vbi & contractus est validus &  à iudice  re cognita non compelletur restituere qui  decepit vltra dimidium iusti.
  
 De hac re multa disputant Iurisperiti, videatur Couar. lib. 2. Variarum Resol. cap. 3.  ad quartum. inter Theologos videatur Ioannes de Medina Complutensis in tract. de rebus restituen. quæst. 32. & Conrad. de contractibus in quæst. 57. Syluest. in verb. emptio.  Caiet. opusc. 17. Responsionum, respons. 17.  dubio. 3. Adria. quodlib. 6. art. 3. ad tertium.
  
 Sunt igitur tres sententiæ de hac re. Prima quæ ait, nullum esse peccatum decipere  emptorem vel venditorem. Hanc tenet Summa Rosella, vt refert Syluest. vbi sup.  & quidam Durandus minorita, vt refert Conrad.  vbi supra, & multi Iurisperiti quos citat dominus Antonius de Padilla in commentarijs   sup. l. 2. C. de rescindenda vendit. num. 73.
  
 Altera sententia est D. Tho. in hoc artic.   in altero extremo, quod est peccatum mortale talis deceptio, & quod inde oritur obligatio restituendi: quæ sententia communis est citatis Theologis, & multis alijs in. 4. dist. 15.
  
 Tertia sententia quasi media inter istas est,  quę ait esse peccatum decipere emptorem vel  venditorem  etiam citra dimidium iusti, negat tamen inde oriri obligationem restituendi. Hanc   tenet Gerson in tractatu de contractibus.
  
 Nobis tamen sententia D. Tho. & Theologorum tam certa est, vt oppositum sit omnino improbabile. Probatur primò, quia  qui decipit proximum in illo casu, peccat  contra iustitiam commutatiuam, siquidem  recipit aliquid vltra iustum pretium, ergo tenetur hanc inæqualitatem recompensare per  actum iustitiæ commutatiuæ qui est restituere. Confirmatur. Quia si ille tantum peccaret contra iustitiam legalem, vt videtur sentire Gerson, non verificaretur quòd decipit vltra dimidium iusti. Hoc enim ex proprijs terminis significat actum contrarium iustitiæ   commutatiuæ, eo vel maxime quod nulla ratio  peccati potest illic considerari, nisi contra iustitiam commutatiuam. ¶ Secundò. Etiam  si quis bona fide decipiat alterum ex ignorantia inuincibili, tenetur nihilominus postea cognita veritate restituere illud in quo    factus est ditior, quando res illa non extat,  ergo etiam si emptor vel venditor decipit  bona fide, tenebitur restituere cognita veritate. Probatur consequentia. Nam æqualitas  illius contractus postulat, vt neuter accipiat  plus iusto, ergo cognita veritate tenebitur resarcire illam inæqualitatem. Plura argumenta facit Magister Soto vbi supra, sed hæc validissima sunt, procedunt enim ex proprijs rerum definitionibus.
  
 AD argumenta in oppositum respondetur, quòd illæ leges sunt permissiuę   quantum ad lęsionem citra dimidium iusti:  non tamen iustificant ipsum contractum, sed  relinquunt illud iure naturæ  iudicandum. Ratio autem quare leges permittunt illam iniquitatem, & non dant actionem in iudicio  damnificato, est: quia cum contractus emptionis & venditionis sit frequentissimus in  republica, si daretur actio læsis citra dimidium iusti, non sufficerent tribunalia ad dirimendas lites quotidianas quæ ex talibus deceptionibus prouenirent. Imo vero olim ante legem illam. 2. C. de rescindenda venditione. non dabatur actio in iudicio læsis etiam   vltra dimidium pretij. Et nihilominus deceptores tenebantur restituere iure ipso naturali. Ita etiam nunc post illam legem damnificantes citra dimidium, tenentur eodem iure naturæ restituere. Sed hic obseruandum  est, quòd quando pretium est lege taxatum,  vt in pragmatica de frumento, datur actio  læsis citra dimidium iusti, tum in fauorem  legis, tum etiam quia facile constat in iudicio de  læsione: non autem ita facile constat de læsione, vbi non est pretium taxatum, eo quòd est  multa varietas in pretio rerum, vbi non est  pragmatica.
  
 Ad secundum respondetur, quòd non est  simile de legibus præscriptionum, & de alijs  legibus circa deceptionem contractus emptionis &  venditionis: quoniam leges de præscriptione sunt directiuæ  & præceptiuæ, leges autem alteræ sunt tantum permissiuæ. Et  si quis merito quærat, quomodo cognoscitur quando aliqua lex est præceptiua &  quando permissiua? Respondetur, quod ante omnia  attendendum est ad finem legis, deinde considerandum est circa medium ad finem, an  illud quod statuit lex ad consequendum finem    habeat speciem mali & iniquitatis: an vero  secundùm se sit bonum? Dicimus ergo quod si  tale medium secundum se fuerit opus virtutis, tunc lex erit directiua & præceptiua. Sed  difficultas est, quando ipsum medium habet speciem iniquitatis & malitiæ, quod quidem si per legem non potest honestari, tunc  plane est permissiua, & sic permittuntur meretrices & defenduntur in iudicio ad euitanda adulteria & alia peccata maiora. Si autem  aliqua via poterit honestari medium per legem, vel legislatorem, videlicet transferendo dominium rei in alterum: tunc si talis  translatio dominij fuerit necessaria ad finem  legis, lex erit præceptiua, simulq́ue directiua: si autem non fuerit necessaria ad consequendum finem legis: tunc lex erit tantum  permissiua. Exemplum primi. Lex de præscriptione habet pro fine, vt rerum dominia  sint certa & determinata: ad hunc tamen  finem   necessarium est, vt medium quod lex statuit,  scilicet, quod post tantum  tempus maneant res apud  possessores bonæ fidei in perpetuum, quod transferat dominium in possessorem bonæ fidei, alias frustraretur finis legis: qui est vt rerum dominia sint certa. Exemplum secundi. Lex, quæ dat facultatem viro, occidendi  vxorem deprehensam in adulterio, habet  pro fine commisereri vehementi dolori mariti, & non addere dolorem supra dolorem,  Ad hunc autem finem non est necessarium   concedere illam facultatem publicam vt  autoritate reipublicæ occidat vxorem tanquam Iudex iuste iudicans vel tanquam  minister sententiæ latę iam ab ipsa lege: sed  sufficit, vt permittatur occidere si velit, neque propter hoc puniatur. Vnde colligimus quòd lex illa sit permissiua tantum. Ad  hunc igitur modum, dicimus quòd lex quæ   dicit; liceat emptori & venditori ad inuicem   decipere, habet pro fine euitare frequentes  lites: quæ orirentur ex huiusmodi contractibus si pro quauis inæqualitate daretur  actio in iudicio; ad quem finem sufficit: quòd  parti læsæ non detur actio in iudicio: non  autem requiritur, neque decebat transferre  dominium in damnificantem.
  
 Ad tertium argumentum negatur illa similitudo & comparatio, quia quanuis illi  contractus conueniant in hoc, quòd vterque    sit validus: tamen iniquitas siue malitia quæ   est in ludo alearum, est tantum contra iustitiam legalem: & idcirco reddere quod quis  lucratus est, habet tantùm rationem pœnæ   taxatæ  à lege. At vero malitia, quæ est in  contractu emptionis & venditionis vbi interuenit deceptio, est contra iustitiam commutatiuam:  & idcirco damnificans tenetur iure  naturæ restituere.
  
 DVbium quartum, An quòd contractus   emptionis & venditionis fiat bona  vel mala fide, referat aliquid ad hoc vt sit validus vel non, & ad hoc quòd inde oriatur  obligatio restituendi vel non oriatur. Ad  hoc dubium respondetur resolutoriè.
  
 Prima conclusio. Contractus emptionis  & venditionis celebratus bona fide propter  ignorantiam puræ negationis vtriusque partis,  scilicet, quia neutra pars scit valorem rei: sed  merè negatiuè se habet circa æstimationem  valoris, tunc talis contractus est validus, etiam   si vltra dimidium iusti pretij fiat deceptio.  & quidem quod sit validus, patet, quia ex  vtraque parte est omnino voluntarius.  Quòd autem inde non oriatur obligatio restituendi, probatur: quia vterque se exponit  æquali periculo, & est quasi contractus de  sortibus, ergo nulla ratione oritur ibi obligatio restituendi, eo vel maxime quòd vtraque pars in illo contractu cedit libere iuri  suo, & facit quasi donationem mutuam ad  inuicem, & denique in isto casu verificatur  illa tertia regula iusti pretij.
  
 Secunda conclusio. Si tamen talis contractus celebretur bona fide cum ignorantia  prauæ dispositionis, quia videlicet vterque  existimat iustum pretium esse tantum vel  tantum, & tamen reuera est maius vel minus: tunc contractus ille non est inualidus.  Probatur. Quia ille qui læditur non alia ratione vult contrahere, nisi supposito quòd  pretium sit tantum, ergo non est voluntarius ille contractus, sed inuoluntarius & per  consequens inualidus. Etenim de ratione contractus humani est, quòd sit voluntarius.
  
 Tertia conclusio. Læsus per talem contractum prædictum habet ius in foro conscientiæ repetendi quod alter plus accepit: & ille alter tenetur in foro conscientiæ restituere. Cæterum in foro exteriori    dabitur actio parti læsæ vltra dimidium iusti: lædenti vero dabitur optio, vt vel rescindat contractum vel recompenset quod amplius accepit. Ista conclusio quantum ad  priorem partem sequitur ex secunda, quoniam si contractus fuit nullus, & alter eorum   amplius accepit: sequitur quòd in foro conscientiæ tenetur ex iustitia commutatiua illud restituere vel rescindere contractum.  Quantum ad secundam partem habetur expressè. l. 2. C. de rescindenda venditione. Et  ratio eius est: quia cum ille contractus celebretur bona fide, æquum est, vt neuter eorum   damnum patiatur cognita veritate. Quod  quidem plane fit, si læso datur actio in iudicio: lædenti vero detur prædicta optio.
  
 Quarta conclusio. Si contractus mala fide fuerit celebratus, & pars læsa ignorabat iustum rei pretium, erit inualidus contractus  in foro conscientiæ. Probatur, quia talis ignorantia inuoluntarium interpretatiuè operatur: at vero sine voluntario contractus est  nullus, igitur est inualidus contractus. Conclusio hæc consonat cum iure ciuili, in quo  nihil statuitur de firmitate aut nullitate huiusmodi contractus: sed solum definitur: quòd  non datur actio parti læsæ citra dimidium  iusti pretij. Reliqua vero relinquit iure naturæ iudicanda.
  
 Quinta conclusio. Si contractus mala fide celebretur, & pars læsa scit iustum rei pretium, sed necessitate compellitur emere vel  vendere, tunc contractus est validus in foro  conscientiæ. Probatur. Nam pars læsa sciens  iustum pretium, nihilominus vult contrahere & pati illud detrimentum, ergo contractus est simpliciter voluntarius & validus.  Non dicimus modo, quòd lædens non teneatur restituere, sed quòd ipse contractus est  validus: licet sit iniquus. Probatur à simili.  Ille qui proijcit merces in mare propter tempestatem obortam, simpliciter loquendo  voluntariè proijcit, quanuis secundùm quid  inuoluntariè: quoniam nollet proijcere, ergo tale voluntarium sufficit ad contractum  emptionis & venditionis, siquidem pars læsa nullo modo compellitur ab altera vt contrahat. Probatur consequentia & confirmatur. Nam tale voluntarium sufficit etiam ad  votum faciendum, ergo etiam sufficiet ad    contractum emptionis & venditionis.
  
 Sed contra. Donatio facta latroni nulla  est, quanuis ille qui dat pecunias (dat simpliciter voluntariè propter euitandam mortem) eò quòd est inuoluntarius secundùm  quid, ergo pari ratione sufficiet ad nullitatem   contractus prædicti illud inuoluntarium secundùm quid. Respondetur, quòd quando  altera pars iniuriam aliquam facit alteri contrahenti, propter quam altera pars cogitur  contrahere vel dare pecunias, tunc irritatur  contractus: quia non est iustum quòd ex iniuria nascatur ius illi qui facit iniuriam. Nunc   autem in casu nostræ conclusionis illa pars  quæ necessitatur contrahere, non necessitatur ab altera parte, sed aliunde, scilicet, à sua  egestate: vnde non est eadem ratio. Per hunc   etiam modum intelligitur quare contractus  vsurarius sit validus quantum ad rationem  mutui: licet vsurarius teneatur non recipere  vsuras. Ratio validitatis est, quia ex vtraque  parte est contractus voluntarius simpliciter.  Nam pars læsa sciens & prudens vult recipere mutuum propter suam necessitatem, non   obstantibus vsuris. Ipse autem vsurarius libenter contrahit.
  
 Secundò probatur conclusio ex cap. cum  dilecti. de emptione & venditione. vbi Alexand. 3. definit validum esse contractum quendam emptionis & venditionis cuiusdam syluæ, etiam si qui vendiderant decepti fuerant  vltra dimidium. Definit tamen supplendam  iniquitatem esse & inæqualitatem. Valde  itaque est obseruandum, quòd aliud est contractum esse validum, & aliud esse iniquum,  vnde oritur obligatio restituendi. Multi enim  contractus sunt validi, eo quòd sunt voluntarij ex vtraque parte, qui alias iniqui sunt.
  
 Vltima conclusio. Non tenetur is qui læsit mala fide etiam vltra dimidium iusti pretij in casu quintæ conclusionis ante iudicis  sententiam stare optioni partis læsæ, etiam si  leges ciuiles concedant parti læsæ in tali casu, vt eligat, Vtrùm maluerit vel rescindere  contractum, vel restitutionem sibi fieri in  eo in quo damnificatus est. Sed dicimus,  quòd lædens in foro conscientiæ poterit supplere iustum pretium non rescindendo contractum. Probatur. Nam optio quæ datur  per leges ciuiles parti læsæ est in pœnam    lædentis mala fide. Ergo tales leges non obligant in foro conscientiæ ante sententiam iudicis. Antecedens probatur. Nam vbi non est  mala fides lædentis, non concedunt leges illam optionem parti læsæ: sed solum dant illi  actionem in iudicio, lædenti vero bona fide, dant optionem. Ista conclusio est multò probabilior quàm opposita sententia, quæ   à quibusdam asseritur opinantibus leges illas non esse pœnales, sed esse dirigentes contractum & apponentes conditionem necessariam celebrandis huiusmodi contractibus.



  

 ARTICVLVS II.   ¶  Vtrùm venditio reddatur illicita propter defectum rei venditæ.
  
 AD Secundum sic proceditur. Videtur,  quod venditio non reddatur iniusta &   illicita propter defectum rei venditæ. Minus enim cætera sunt pensanda in iure quàm  rei species substantialis. Sed propter defectum speciei substantialis non videtur reddi venditio rei illicita, puta si aliquis vendat  argentum vel aurum alchimicum pro vero, quod est vtile ad omnes humanos vsus  ad quos necessarium est argentum &  aurum,  puta ad vasa & ad alia huiusmodi. Ergo multo minùs erit illicita venditio, si sit defectus  in alijs.
  
 ¶ 2 Præterea. Defectus ex parte rei qui  est secundum quantitatem, maximè videtur iustitiæ contrariari quæ in æqualitate consistit. Quantitas autem per mensuram cognoscitur. Mensuræ autem rerum quæ in  vsum hominum veniunt, non sunt determinatæ, sed alicubi maiores, alicubi minores:  vt patet per Philosophum in quinto*{
         Lib. 5. ca. 7. tom. 5.        
}  Ethicorum. Ergo non potest euitari defectus ex  parte rei venditæ: & ita videtur quòd ex  hoc venditio non reddatur illicita.
  
 ¶ 3 Præterea. Ad defectum rei pertinet, si ei conueniens qualitas deest. Sed ad  qualitatem rei cognoscendam requiritur magna scientia, quæ plerisque venditoribus deest. Ergo non redditur venditio illicita propter rei defectum.
  
 SED contra est, quod Ambros.*{
         Lib. 3. ca. 11. à med. illius. to. 1.        
} dicit  in libr. de Offic. Regula iustitiæ manifesta    est, quòd à vero declinare virum non deceat  bonum, nec damno iniusto afficere quenquam, nec doli aliquid annectere rei suæ.
  
 RESPONDEO dicendum, quod circa  rem, quæ venditur, triplex defectus considerari potest. Vnus quidem secundum speciem  rei. Et hunc quidem defectum si venditor  cognoscat in re, quam vendit, fraudem committit in venditione. Vnde venditio illicita  redditur. Et hoc est, quod dicitur contra  quosdam Isai. 1.  "Argentum tuum versum est  in scoriam, vinum tuum mixtum est aqua."   Quod enim permixtum est, patitur defectum, quantum ad speciem. Alius autem defectus est secundum quantitatem, quæ per  mensuram cognoscitur. Et ideo si quis scienter vtatur deficienti mensura in vendendo,  fraudem committit, & est illicita venditio.  Vnde dicitur Deut. 25.  "Non habebis in sacculo diuersa pondera maius & minus, nec  erit in domo tua modius maior & minor."   Et postea subditur, "Abominatur enim Dominus eum qui facit hæc, & auersatur omnem iniustitiam." Tertius defectus est ex parte qualitatis, puta si aliquod animal infirmum   vendat quasi sanum. Quod si quis scienter  fecerit, fraudem committit in venditione:  vnde est illicita venditio. Et in omnibus talibus non solùm aliquis peccat, iniustam venditionem faciendo, sed etiam ad restitutionem tenetur. Si verò eo ignorante aliquis  prædictorum defectuum in re vendita fuerit, venditor quidem non peccat, quia facit  iniustum materialiter: nec eius operatio est  iniusta, vt ex supradictis*{
         Q. 59. artic. 2.        
} patet: tenetur tamen cùm ad eius notitiam peruenerit, damnum recompensare emptori. Et quod dictum est de venditore, etiam intelligendum   est ex parte emptoris. Contingit enim quandoque venditorem credere rem suam esse  minùs pretiosam, quantum ad speciem, sicut si aliquis vendat aurum loco aurichalci,  emptor si id cognoscat, iniustè emit, & ad  restitutionem tenetur. Et eadem ratio est de  defectu qualitatis & quantitatis.
  
 AD primum ergo dicendum, quòd aurum & argentum non solùm cara sunt propter vtilitatem vasorum, quæ ex eis fabricantur, aut aliorum huiusmodi: sed etiam propter dignitatem  & puritatem substantiæ ipsorum. Et ideo si aurum vel argentum ab alchimicis factum, veram speciem non habeat auri & argenti, est fraudulenta & iniusta venditio: præsertim cùm sint aliquæ vtilitates auri & argenti veri, secundum naturalem operationem ipsorum, quæ non conueniunt auro per alchimiam sophisticato. Sicut, quòd habet proprietatem lætificandi,  & contra quasdam infirmitates medicinaliter iuuat. Frequentius etiam potest poni  in operatione, & diutiùs in sua puritate permanet aurum verum, quàm aurum sophisticatum. Si autem per alchimiam fieret aurum verum, non esset illicitum ipsum pro  vero vendere, quia nihil prohibet artem vti  aliquibus naturalibus causis ad procedendum   naturales & veros effectus: sicut Aug.*{
         Lib. 3. ca. 8. tom. 3.        
} dicit  in 3. de Trin. de his quę arte dæmonum fiunt.
  
 AD secundum dicendum, quod mensuras rerum venalium necesse est in diuersis locis esse diuersas, propter diuersitatem  copiæ  & inopiæ rerum: quia vbi res magis  abundant, consueuerunt esse maiores mensuræ. In vnoquoque tamen loco ad rectores ciuitatis pertinet determinare quæ sint  iustæ mensuræ rerum venalium, pensatis  conditionibus locorum & rerum. Et ideo  has mensuras publica autoritate vel consuetudine institutas præterire non licet.
  
 AD tertium dicendum, quòd sicut August. dicit in 11.*{
         Lib. 11. c. 16. to. 5.        
}  de ciuit. Dei. Pretium rerum   venalium non consideratur secundum gradum naturæ, cùm quandoque pluris vendatur vnus equus, quàm vnus seruus, sed consideratur secundum quod res in vsum hominis veniunt. Et ideo non oportet, quòd venditor, vel emptor cognoscat occultas rei venditæ qualitates, sed illas solum, per quas redditur humanis vsibus apta, puta quòd equus  sit fortis, & bene currat: & similiter in cæteris. Has autem qualitates de facili venditor  & emptor cognoscere possunt.

  
 SVMMA ARTICVLI.
  
 PRima conclusio. Venditio redditur iniusta, propter defectum rei venalis siue in  substantia siue in quantitate, siue in qualitate. Hæc conclusio intelligitur à Diuo Thoma quando venditor cognoscit defectum  rei venalis.
  
  Secunda conclusio. Qui bona fide venditiem cum defectu, etiam si non peccet  contra iustitiam, tenetur tamen restituere  quando cognouerit, rem habere defectum.
  
 Tertia conclusio. Quod dictum est de  venditore intelligendum est de emptore  proportionabiliter. V. g. si emptor cognoscit rem esse maioris pretij quam existimet  venditor, vel propter substantiam vel quantitatem vel qualitatem: tunc enim emptor  tenebitur restituere illud maius pretium.


  

 ARTICVLVS III.   ¶  Vtrùm venditor teneatur dicere vitium rei venditæ.
  
 AD tertium sic proceditur. {
           Quolib. 16  artic. 10.        
}   Videtur, quod venditor non  teneatur dicere vitium rei  venditæ. Cùm enim venditor emptorem ad emendum non cogat, videtur eius iudicio rem, quam vendit, supponere. Sed ad eundem pertinet iudicium & cognitio rei. Non   ergo videtur imputandum venditori, si emptor in suo iudicio decipitur, præcipitanter emendo, absque   diligenti inquisitione de conditionibus rei.
  
 ¶ 2 Præterea. Stultum videtur,  quòd aliquis id faciat, vnde eius operatio impediatur. Sed si aliquis  vitiarei vendendæ indicet, impedit suam venditionem. Vnde Tullius in lib.  †{
         Libr. 3. parum ante medium libri, in cap. cuius titulus est. In contractibus comunibus qua forma honesti: in fine illius.        
}  de Offic. inducit quendam dicentem, "Quid tam absurdum,  quàm si domini iussu ita præco prædiceret, Domum pestilentem vendo." Ergo venditor non tenetur dicere vitia rei venditæ.
  
 ¶ 3 Præterea. Magis necessarium  est homini, vt cognoscat viam virtutis, quàm vt cognoscat vitia rerum, quæ  venduntur. Sed homo non   tenetur cuilibet consilium dare &   veritatem dicere de his, quæ pertinent ad virtutem, quanuis nulli debeat dicere falsitatem. Ergo multo  minus tenetur venditor vitia rei venditæ dicere, quasi consilium dando  emptori.
  
 ¶ 4 Præterea. Si aliquis teneatur  dicere defectum rei venditæ, hoc  non est nisi vt minuatur de pretio.  Sed quandoque diminueretur de  pretio etiam absque vitio rei venditæ propter aliquid aliud: putà si venditor deferens triticum ad locum  vbi est caristia frumenti, sciat multos venire, qui deferant: quod si sciretur ab ementibus, minus pretium  darent. Huiusmodi autem non oportet dicere venditorem, vt videtur. Ergo pari ratione nec vitia rei  venditæ.
  
 SED contra est, quod Ambros.   †{
         Lib. 3. ca. 10. parum  à principio, tom. 1.        
} dicit in 3. lib. de Offic. In contractibus vitia eorum quæ veneunt, prodi iubentur, ac nisi intimauerit venditor, quanuis in ius emptoris transierint doli actione vacuantur.
  
 RESPONDEO dicendum,  quòd dare alicui occasionem periculi vel damni, semper est illicitum,  quanuis non sit necessarium, quòd  homo alteri semper det auxilium  vel consilium pertinens ad eius qualemcunque promotionem. Sed hoc  solum est necessarium in aliquo casu determinato, putà cum alius eius curæ subditur, vel cùm non potest ei  per alium subueniri. Venditor autem, qui rem vendendam proponit, ex hoc ipso dat emptori damni    vel periculi occasionem, quòd rem  vitiosam ei offert, si ex eius vitio damnum, vel periculum incurrere possit. Damnum quidem, si propter huiusmodi vitium res, quæ vendenda  proponitur, minoris sit pretij: ipse  verò propter huiusmodi vitium nihil de pretio subtrahat. Periculum  autem, si propter huiusmodi vitium   vsus rei reddatur impeditus vel noxius: putà si aliquis alicui vendat equum claudicantem pro veloci, vel  ruinosam domum pro firma, vel cibum corruptum siue venenosum  pro bono. Vnde si huiusmodi vitia  sint occulta, & ipse non detegat, erit illicita & dolosa venditio, & tenetur venditor ad damni recompensationem. Si verò vitium sit manifestum, puta cum equus est monoculus, vel cùm vsus rei etsi non  competat venditori, potest tamen  esse conueniens alijs, & si ipse propter huiusmodi vitium, subtrahat  quantum oportet de pretio, non  tenetur   ad manifestandum  vitium rei: quia fortè propter huiusmodi vitium emptor  vellet plus subtrahi de pretio, quam   esset subtrahendum. Vnde potest  licitè veriditor indemnitati suæ  consulere, vitium rei reticendo.
  
 AD primum ergo dicendum, quod   iudicium non potest fieri nisi de re  manifesta. Vnusquisque enim iudicat secundum quod cognoscit, vt dicitur in †{
         Lib. 1. ca. 3. tom. 5.        
}  1. Ethic. Vnde si vitia rei,  quæ vendenda proponitur, sint occulta, nisi per venditorem manifestentur, non sufficienter committitur emptori iudicium. Secus autem   esset, si essent vitia manifesta.
  
   AD secundum dicendum, quod  non   oportet quod aliquis per præconem vitium rei vendendæ  prænuntiet: quia  si prædiceret vitium, exterrerentur  emptores ab emendo, dum ignorarent alias conditiones rei, secundum   quas est bona & vtilis. Sed singulariter est dicendum vitium rei, ei qui  ad emendum accedit, qui potest simul omnes conditiones ad inuicem  comparare bonas & malas. Nihil enim prohibet rem in aliquo vitiosam, in multis alijs vtilem esse.
  
 AD tertium dicendum, quod quanuis homo non teneatur simpliciter  omni homini dicere veritatem de  his, quæ pertinent ad virtutes: tenetur tamen in casu illo de his dicere  veritatem, quando ex eius facto alteri periculum immineret in detrimentum virtutis, nisi diceret veritatem: & sic est in proposito.
  
 AD quartum dicendum, quòd  vitium rei facit rem in præsenti esse  minoris valoris, quam videatur. Sed  in casu præmisso in futurum res expectatur esse minoris valoris per superuentum negotiatorum, qui ab  ementibus ignoratur. Vnde venditor, qui vendit rem secundum pretium quod inuenit, non videtur contra iustitiam facere, si quod futurum   est, non exponat: si tamen exponeret, vel de pretio subtraheret, abundantioris esset virtutis, quanuis ad  hoc non videatur teneri ex iustitiæ debito.

  

 SVMMA ARTICVLI.
  
 PRima conclusio. Si vitium rei sit occultum inferat damnum vel periculum emptori, venditor tenetur illud vitium indicare.
  
 Secunda conclusio. Si vitium rei sit manifestum, non tenetur venditor admonere  emptorem de illo vitio.
  
 Tertia conclusio. Si vitium sit occultum,  non tamen damnosum, aut perniciosum emptori, non tenetur venditor illud manifestare: dum tamen diminuat de pretio tantum quantum oportet propter illum defectum.

  
 COMMENTARIVS.
  
 DVbitatur primo circa istos articulos,  an vitium rei venditæ annullet contractum, quando venditur res quasi integra in  quantitate qualitate & substantia.
  
 Arguitur primo pro parte negatiua. Si  quis vendat vinum. v. g. Metinense pro vino Sancti Martini, sit autem illud ita pretiosum sicut Sancti Martini, tunc est valida venditio: & tamen est defectus in substantia: ergo iste defectus non irritat contractum. Confirmatur. Esto ita quòd, qui emit vinum Metinense, non soluat pretium in pecunia sed  in alia re. v. g. in pecoribus, vel in alia re  fructuosa: tunc si ille contractus non esset  validus, sequeretur, quòd venditor teneretur restituere rem ipsam cum fructu. Consequens videtur dubium. Sequela probatur.  Nam omnis res fructificat vero domino.
  
 Arguitur secundo à simili. Si quis baptizet Petrum putans se baptizare Paulum, re  vera baptismus est validus & verus. Ergo  error in substantia non irritabit contractum  emptionis & venditionis. Et confirmatur à   simili. Si episcopus conferat beneficium indigno hypocritæ putans illum esse dignissimum, nihilominus collatio beneficij est  valida, ergo error in qualitate non irritabit  contractum venditionis. Confirmatur secundo. Matrimonium contractum per errorem qualitatis personæ. v. g. si vir contrahens putet mulierem esse virginem aut diuitem, vel generosam, nihilominus illud matrimonium est validum, ergo etiam multo  magis ille contractus emptionis & venditionis, non obstante errore in qualitate rei.
  
 Arguitur tertio. Et sit casus, quod iudex per  iniquitatem vel ignorantiam taxet pretium  rei venalis multo minus quàm oporteat: tunc   venditor licitè poterit augere mensuram rei    venalis quantum necesse fuerit ad supplendum iustum pretium, ergo defectus in quantitate non irritat contractum.
  
 Arguitur vltimo. Quando emptor emit  rem pretiosam, quam quidem venditor existimat minoris dignitatis, contractus est validus: etiam si fiat illo pretio secundum æstimationem venditoris, vt ostendemus infra  dubio tertio. Ergo pari ratione erit validus  contractus, quando venditur res pretiosa  pro integra. Patet consequentia, quia eadem  est ratio & proportio de emptore & venditore, vt dicit tertia conclusio articuli. Sed si  venditor ipse cognosceret, quòd res illa venalis est minoris pretij & dignitatis, & vendit illam pro re maioris dignitatis, dicit Diuus Tho. quòd contractus esset nullus. Ergo  ista non bene per se consonant: neque erit  eadem ratio de emptore & venditore. Sed  in oppositum est, quòd matrimonium contractum per errorem personæ non est validum, ergo neque contractus emptionis &   venditionis erit validus, quando vna res substituitur pro alia.
  
 PRO decisione sit prima conclusio. Per  se loquendo & regulariter, quodlibet  rei vitium siue in substantia siue in quantitate, siue in qualitate, irritat contractum, quando res venditur pro integra & sana absque  defectu aliquo. Hanc docet Diuus Tho. &   explicat in articul. 2.  & confirmat ex Diuo  Ambrosio libr. 3. de officijs, capit. 10. & 11.   Sed probatur ratione. Quia ille contractus  per se loquendo rationabiliter est inuoluntarius: ergo per se loquendo nullus est contractus. Probatur secundo. Quoniam maior læsio est, quando quis decipitur in re  ipsa venali: quando  quam decipitur in pretio,  vt habent Iurisperiti in capit. per tuas. de donationibus, quos quidem Pinellus in commentarijs super legem secundam. C. de rescindenda venditione. 3. parte. capit. 2. refert  qui dicunt quòd læsio in substantia quantitate & qualitate tribuit actionem læso, etiam   si citra dimidium iusti decipiatur: non autem tribuit actionem læso in pretio nisi vltra dimidium iusti decipiatur: ergo multo  maior est in actu qui fit in ipsa re, ac proindè merito irritabitur contractus. Cuius ratio est. Quia læsio quæ fit in ipsa re venali,    tollit substantiam contractus: etenim contractus fit de ipsa re secundu substantam  quantitatem  & qualitatem.
  
 Secunda conclusio. Contingere potest,  vt læsio sit tam minima in substantia quantitate, vel qualitate: quòd contractus sit validus. Verbi gratia in exemplo primi argumenti & ratio est: quia in moralibus quod  parum est pro nihilo reputatur. Item, quia  in venditione attenditur æstimatio rei venalis, secundum quòd est vtilis in vsus humanos: sed quando est minima differentia  in varietate substantiæ, vel quantitate, vel  qualitate, res illa æqualiter se habet, vel quasi æqualiter quantum ad vtilitatem emptoris: ergo venditio erit valida. Et confirmatur ex Diuo Thoma articul. 2. ad primum.   vbi ait, quòd si per artem alchimiæ fieret  verum aurum: licitum esset illud vendere  pro auro naturali.
  
 AD argumenta in oppositum respondetur. Ad primum  & confirmationem  eius dicimus, quòd probat secundam conclusionem. Dicimus tamen, quòd si vinum  Sancti Martini habet aliquam qualitatem  medicinalem, quam non habet aliud vinum, iniquum erit vnum pro alio substituere, & contractus erit nullus.
  
 Ad secundum argumentum negatur consequentia. Et differentia est, quia sacramentum constat essentialiter ex sua materia &   forma cum intentione ministri, faciendi  quòd ecclesia intendit facere in subiecto apto nato: est autem impertinens ad intentionem ministri religiosam, quòd intendat baptizare istum vel illum hominem:  debet enim intendere baptizare illum circa quem exercet actum ablutionis quicunque ille sit: quod autem ipse putet esse Petrum & ille sit Paulus, est quædam ignorantia concomitans quæ non destruit illam  intentionem: alioquin si minister intendit  baptizare Petrum præcise & non alium:   peccaret mortaliter, & nullus esset baptismus, si ille non erat Petrus. Cæterum ad  iustitiam contractus emptionis & venditionis necesse est, vt res illa de qua fuit facta conuentio, tradatur in eadem substantia quantitate, & qualitate sicuti petitur ab  emptore.
  
   Ad primam confirmationem respondetur nego consequentiam & differentia est:  quoniam expedit ad bonum commune ecclesiæ, quòd talis collatio beneficij sit valida ad hoc, vt ministri ecclesiastici sint certi & determinati, & propterea ecclesia voluit efficaciter dare illi beneficium, etiam si  aliàs sit indignus. At vero ad bonum communitatis nihil retulerit, quòd contractus  emptionis & venditionis sit validus, quando non traditur res eadem in substantia quantitate  & qualitate.
  
 Ad secundam confirmationem respondetur, quòd ille qui ducit vxorem cum illa ignorantia, potest se habere tripliciter.  Vno modo, vt sit ignorantia concomitans  intentionem eius, & non sit conditio obiecti intentionis. Vt si verbi gratia, haberet  istam opinionem in mente sua, quod mulier  est virgo & non acciperet in vxorem: si  crederet quòd non est virgo. Secundo  modo potest se habere cum prædicto consensu conditionali. Tertio modo potest  se habere, non exprimendo verbis consensum illum conditionalem: sed absolutè loquendo, ego te accipio in meam. Dicimus ergo, quòd si primo modo se habet  cum ignorantia tantum concomitanti: verum erit matrimonium & ratum. Ratio  est, quia de substantia illius contractus absoluti non est, quòd mulier sit virgo aut nobilis aut diues. Si autem secundo modo se  habeat, non est verum matrimonium in  foro conscientiæ siue exprimat intentionem  suam conditionaliter, siue absolutè. Si autem expresserit conditionaliter: non est verum matrimonium in foro exteriori. Dicimus denique, quòd si tertio modo se habuerit, loquendo absolutè, cum tamen habeat consensum conditionalem: iudicabitur verum matrimonium in foro ecclesiæ.  Et quanuis non sit verum matrimonium:  tamen ipse vir tenebitur in foro conscientiæ facere verum matrimonium. Et ratio  est, quia grauiter decipit mulierem, quæ   putabat se vinculo matrimonij astrictam  propter verba ipsius viri. Quæ iniuria non  potest aliter resarciri, nisi vir faciat verum  matrimonium.
  
 Ad tertium argumentum respondetur,    quòd non facilè sunt admittendæ illæ excusationes venditorum: semper enim in re  dubia circa pretium iustum, præsumendum est bonam & iustam esse iudicis taxationem. Nihilominus, si quando constiterit quòd ipsa taxatio est iniqua, licitum erit venditori, vti cautela. Neque enim per  hoc fit iniuria emptoribus: cum detur illis  quod debetur secundum iustitiam.
  
 Ad quartum argumentum dicemus in  dubio tertio. Ad argumentum vero quod  fecimus in oppositum, quatenus militat contra secundam conclusionem respondetur,  quòd matrimonium quidem in quo est error personæ, nunquam est validum: etiam  si substituatur alia mulier tam sufficiens sicut illa quam intendit vir ducere in vxorem.  Et ratio est manifesta: quia matrimonium  ex natura sua est quidam contractus amicitiæ coniugalis: ad rationem autem amicitiæ pertinet vt amicus afficiatur ad singularem personam cum qua vult amicitiam  contrahere. At vero in contractu emptionis & venditionis attenditur vtilitas rei. Vnde si substituatur alia res tam vtilis ipsi emptori, validus erit contractus. Verbi gratia,  si quis emat ancillam & venditor substituat illi aliam tam vtilem: validus erit contractus.
  
 DVbitatur secundò consequenter circa tertiam conclusionem articuli tertij, Vtrum si vitium rei sit occultum, non  tamen perniciosum emptori, sit validus contractus, tacente venditore vitium rei, sed minuente de pretio quantum oportet.
  
 Pro parte negatiua arguitur primo. Si  emptor sciret vitium illud, non emeret rem  illam, ergo est inuoluntarius interpretatiuè in illo contractu: ac proinde non est validus contractus.
  
 Arguitur secundò. Venditor tacens decipit emptorem, ergo emptor est inuoluntarius in illo contractu.
  
 Arguitur tertio magis efficaciter. In huiusmodi contractibus non potest non grauari emptor, etiam si res habeat vtilitatem  pro quantitate pretij. Primò quidem, quia  cum cognouerit vitium rei, cogitur detinere apud se rem sibi ingratam. Deinde si velit illam vendere, cogitur non vendere illam cuilibet emptori, poterit enim ille defectus esse perniciosus alteri. Verbi gratia, si  medicus emit equum cum illo defectu sibi  quidem vtilem, non poterit illum vendere militi cum illo defectu: quia erit illi perniciosus: ergo ex illa deceptione medicus  iniuriam patitur. Et confirmatur, quia ipse  venditor tacens defectum rei, causa erit periculi quod inde potest euenire tertiæ personæ quæ potest emere rem illam à primo emptore.
  
 Propter hæc argumenta aliqui tenent  partem negatiuam. Vt Ioannes de Medina  de contractibus. quæstione 34.  &  à quibusdam citatis à  Syluestro pro ista sententia, in  verbo, emptio. quæstione 20. Sed certè Syluester satis confusè loquitur.
  
 Nos tamen argumentamur quartò pro  ista sententia. Læsio propter vitium rei, maior est quàm læsio propter iniquitatem pretij: sed læsio propter iniquitatem pretij irritat contractum, quando emptor ignorabat  iustum rei pretium. Ergo multo magis irritabitur quando emptor habet ignorantiam vitij.
  
 PRO decisione huius difficultatis, notandum est, quòd venditor in prædicto casu dupliciter potest se habere. Vno  modo merè negatiuè, tacendo vitium rei.  Alio modo positiuè affirmando nullum vitium esse in re vel etiam interrogatus negatiuè respondendo, vel suo silentio rem  approbando. Proportionabiliter emptor dupliciter potest se habere. Vno modo vt virtualiter habeat istam intentionem, si scirem  rem istam habere vitium, non emerem illam: tamen non explicat illam intentionem.  Altero modo se potest habere explicando  venditori suam intentionem, quòd si res habet vitium, non intendit emere.
  
 Prima conclusio. Venditore negatiuè se  habente, quanuis emptor habeat intentionem illam virtualem, quam non explicat:  validus erit contractus in prædicto casu:  quando res non est perniciosa emptori, neque venditor peccat aliquod peccatum. Ista  conclusio intelligenda est per se & absolutè loquendo, quantùm est ex parte talis  contractus. Probatur conclusio. Quoniam  contractus quilibet per se loquendo est validus, quando celebratur secundum rationem iustitiæ commutatiuæ: sed ille contractus ita celebratur, siquidem datur res vtilis emptori pro quantitate iusti pretij: ergo  validus est. Probatur secundò. Quando aliquis pater donat filio aliquam pecuniam,  valida est donatio: etiam si pater non esset  donaturus si sciret ad quem malum finem  filius petit. Ergo simul in casu posito venditio erit valida. Et confirmatur. Nam facultas data à superiori valida est, etiam si non  esset illam daturus si sciret finem malum ad  quem petitur à subdito. Ergo similiter, &c.  Probatur tertio. Viceuersa, si emptor iusto  pretio emit rem aliquam, cuius virtutem singularem non cognoscit venditor, neque communiter cognoscitur: non tenetur illam virtutem indicare venditori neque augere pretium, sed sufficit dare pretium secundum  communem æstimationem vt dicemus dubio tertio. Ergo similiter viceuersa, venditor non tenebitur indicare vitium rei occultum, quando non est damnosum aut perniciosum, sed res est tam vtilis quantum est  pretium quod pro illa datur.
  
 Denique probatur. Si vitium rei esset manifestum, verbi gratia, si equus est monoculus, & emptor sua negligentia non aduertit: nihilominus contractus est validus  etiam si non erat empturus si cognouisset illud vitium. Ergo similiter in prædicto casu contingit. Probatur consequentia.  Quia vtrobique sua negligentia ignorat vitium rei.
  
 Secunda conclusio. Si venditor secundo  modo se habeat, scilicet quod sua sponte vel interrogatus affirmet rem nullum habere vitium, vel etiam silentio suo persuadeatur  emptor, quòd nullum vitium inest rei: tunc  contractus est illicitus & inualidus. Probatur. Nam voluntas expressa venditoris est  emere rem absque aliquo vitio: ergo contractus ille est inuoluntarius, ac proinde inualidus: & ex parte venditoris illicitus. Secundò probatur. Quoniam venditor ex officio, tenetur dicere veritatem quando interrogatur, & non dicere sua sponte mendacium circa rem ipsam: ergo si contrarium faciat decipit emptorem, ac proinde  contractus est inualidus. Hanc conclusionem probant tria argumenta proposita in  principio.
  
 Tertia conclusio. Si vitium rei efficiat  illam omnino inutilem emptori, etiam si  non sit perniciosa contractus erit inualidus, & venditor tenetur ad restitutionem.  Probatur, quia in tali casu nulla prorsus est  voluntas emptoris emendi rem sibi inutilem, etiam si aliàs possit illam vendere alijs  vtilem. Secundò probatur. Contractus emptionis & venditionis introductus est in republica propter vtilitatem contrahentium:  ergo quando res omnino fuerit inutilis emptori nullus erit contractus: si venditor taceat vitium illud.
  
 Neque valet respondere oppositum opinantes, quòd res illa alijs sit vtilis, & quòd  emptor possit illam vendere & inde capere vtilitatem: etenim emptio per se loquendo ordinatur in vtilitatem ipsius emptoris. Ergo quando emptor emit rem in proprios vsus, nullam habet voluntatem emendi rem alijs vtilem & sibi inutilem: ergo fit  iniuria illi quando cogitur rem illam vendere ne pretium amittat: ac proinde ipse  venditor tenetur statim repetere pretium.  Verum est tamen, quòd si emptor aliàs  est negotiator, ita vt intelligatur, quòd emit ad vendendum: validus erit contractus, quia venditur illi res sibi vtilis ratione negotiationis. Tertiò probatur conclusio. Si res sit perniciosa emptori quanuis alijs sit vtilis: est contractus inualidus, vt patet ex Diuo Thoma, articulo tertio. Ergo  similiter, si res sit omnino inutilis emptori erit irritus contractus, etiam si alijs possit esse vtilis.
  
 AD argumenta in oppositum respondetur. Ad primum negatur antecedens: si consequens intelligatur de inuoluntario rationabiliter secundum leges iustitiæ.
  
 AD secundum respondetur, non esse  propriè deceptionem ex parte venditoris,  quando venditor non interrogatus tacet vitium rei, ex quo non redditur inutilis neque periculosa emptori: minuit tamen de  pretio quantum oportet ad æqualitatem  iustitiæ.
  
 Ad tertium argumentum respondetur,    quòd quanuis sit aliqua molestia emptori habere rem sibi ingratam: non tamen  propterea est inualidus contractus celebratus secundum leges iustitiæ. Ad confirmationem iam patet ex prima conclusione.  Diximus enim validum esse talem contractum per se & absolutè loquendo, hoc est  quantum ex meritis ipsius contractus. At  vero vbi fuerit tale periculum, vel propter  conditionem rei quæ facilè venditur alteri cui erit perniciosa, vel etiam propter conditionem emptoris qui facilè etiam inclinatur ad vendendam rem illam: tunc contractus non erit validus ex eo, quòd ipse  emptor rationabiliter est inuitus: quia exponitur periculo alterum decipiendi perniciose, & idcirco venditor peccat contra  iustitiam: quia est causa periculi quod nocebit tertiæ personæ.
  
 Ad quartum argumentum respondetur, quòd læsio de qua loquimur in prima  conclusione non est tanta quanta est læsio quæ fit in pretio, quando emptor ignorat quod nam sit pretium iustum.
  
 Sed tamen adhuc replicatur contra ipsam tertiam conclusionem  & prædictam doctrinam. Si res sit maximè commoda emptori in particulari, non propterea augebitur iustum pretium secundùm communem æstimationem rei: ergo proportionabiliter non minuetur tale pretium, si res  non sit vtilis in particulari. Patet consequentia. Nam aliàs non videtur esse æqualis conditio ex vtraque parte contrahentium. Replicatur secundò. Emptor non tenetur indicare venditori vitium pecuniæ: ergo neque venditor emptori vitium rei. Probatur antecedens, in casu quòd emptor sit  certus, quòd pecunia quam dat postridie  sit deponenda à Principe, tunc non tenetur indicare euentum illum, sed licitè emit  & licitus est contractus. Ergo similiter &c.  Confirmatur. Si quis locat domum in curia homini curiali pretio currente, sciens  tamen quòd cito discedet curia ab illo loco: nihilominus non tenetur locans indicare conducenti, quòd domus illa erit illi inutilis propter euentum futurum. Ergo neque venditor tenetur indicare vitium rei.
  
   Respondetur ad primam replicam negando consequentiam. Quin potius iustitiæ ratio postulat, quòd sicut pretium  iustum augescit, ex eo quòd venditor in  particulari incurrit incommodum quando rogatus vendit: ita etiam postulat quòd  minuatur pretium, quando emptor in particulari incurrit incommodum ex emptione ipsa.
  
 Ad secundum respondetur, quòd in illo casu pecunia nullum habet vitium de  præsenti: sed potius est legitima secundùm  æstimationem Reipublicæ. Cæterum per  accidens est & ab extrinseco, quod illa pecunia sit deponenda à Rege, neque ipse emptor tenetur reuelare illud futurum quod  sua industria vel bona sorte nouit. Eodem  modo respondetur ad confirmationem dicendo, quòd illa domus in præsenti vtilis  est, neque habet vitium intrinsecum: est  autem per accidens euentus ille futurus cognitus per industriam, vel bonam sortem locantis, neque tenetur indicare illum  euentum.
  
 DVbitatur tertiò circa tertiam conclusionem articuli secundi, An debeat esse æqualis conditio venditoris & emptoris  in huiusmodi contractibus celebrandis?
  
 Arguitur primò pro parte negatiua. Sit  aliquis emptor peritissimus lapidarius qui  cognoscit singularem virtutem & valorem  alicuius margaritæ, quam non cognoscunt  homines communiter, etiam lapidarij: iste  potest emere margaritam minori pretio  quam secundùm se valeat, & tamen venditor nunquam potest vendere margaritam minoris valoris pro maiori pretio: ergo non est æqualis vtriusque conditio. Et  confirmatur. Sit aliquis rusticus habens margaritam, & occurrat ille lapidarius dicens,  quòd vult possidere illam margaritam, &   quòd dabit illi centum pro illa, etiamsi valeat mille: tunc lapidarius, si rusticus vendiderit, potest bona conscientia illam possidere: & tamen ècontrario, si venditor aliquis venderet margaritam pro mille, & tamen reuera non valeret nisi centum, contractus ille esset iniquus, ergo &c.
  
 Arguitur secundò. Qui emit agrum in  quo certus est latere thesaurum, non tenetur indicare domino agri ignoranti quòd  ibi lateat: sed potest agrum emere secundùm communem æstimationem illius:  &   tamen viceuersa nunquam venditor potest vendere agrum minoris valoris pro  maiori pretio, ergo non est æqualis vtriusque conditio.
  
 PRO decisione sit prima conclusio. In  celebrandis huiusmodi contractibus emptionis & venditionis, æqualis debet esse  conditio emptoris & venditoris secundùm  leges iustitiæ commutatiuæ: & vterque tenetur illas seruare. V. g. sicut venditor peccat contra iustitiam vendens rem vitiosam  pro integra: ita emptor peccat emendo rem  integram pro vitiosa. Item sicut venditor  etiam non interrogatus tenetur dicere vitium rei, vel minuere pretium: vt iam diximus: ita tenetur emptor augere pretium  cognoscens valorem rei, vel indicare venditori, vt est exemplum in confirmatione  primi argumenti. Probatur ergo conclusio.  Quia contractus emptionis & venditionis  est actio iustitiæ commutatiuæ: ergo ad  vtramque partem æqualiter pertinet prouidere commodis alterius partis secundùm  æqualitatem rei ad rem.
  
 Nihilominus sit secunda conclusio. Quando in ipsa re venali est aliqua virtus specialis, quæ communiter ignoratur ab hominibus etiam peritis in illa arte, non tenetur emptor peritissimus cognoscens illam virtutem, indicare venditori: sed licitum erit illi emere pretio communi. Verbi gratia, in casibus primi & secundi argumenti. Probatur conclusio. Quia iustum  rei pretium illud est, quòd communiter  æstimatur ab hominibus secundùm circunstantiam loci & temporis, sed illa virtus  occultissima non æstimatur ab hominibus, siquidem non cognoscitur, ergo emptor non tenetur dare pretium pro illa  virtute quam ipse specialiter cognoscit.  Probatur secundò. Quia virtus illa gemmæ occulta, habet se respectu lapidarij peritissimi sicut thesaurus absconditus in agro: de quo dicemus statim, quòd licitum est emptori emere agrum illum, nihil indicando de thesauro, sed potest applicare sibi thesaurum titulo inuentionis. Ergo similiter poterit lapidarius ille possidere gemmam excellentissimæ virtutis, titulo inuentionis: etiam si emerit illam secundùm communem æstimationem hominum.  Probatur tertiò. Si lapidarius ille ignorans  virtutem gemmæ emisset illam pretio communi, & postea cognouisset virtutem illam, non teneretur ad aliquam restitutionem, ergo neque si sciens emerit. Probatur consequentia. Quia si ex iustitia teneretur ante emptionem, teneretur etiam post  emptionem restituere ratione rei alienæ acceptæ, sicut si sciens & prudens accepisset.  Denique probatur. Quando Hispani inuenerunt Indias, poterant emere ab Indis aurum, & margaritas secundùm æstimationem illius reipublicæ: neque tenebatur indicare, quanti æstimaretur aurum in alijs  regionibus. Et per hoc patet ad primum argumentum & confirmationem eius.
  
 Sed obserua in casu confirmationis, quòd  lapidarius tenetur indicare absque dolo communem valorem illius margaritæ: aliàs merito præsumitur ipse rusticus inuoluntarius  rationabiliter. Neque credibile est quòd ipse  rusticus velit facere tantam gratiam lapidario, nisi deceptus ab illo.
  
 Ad secundum argumentum vt plenè respondeamus recolenda sunt quæ supra diximus quæstione. 66. articulo. 5. circa tertiam conclusionem articuli de thesauro dupliciter sumpto, scilicet, propriè  & impropriè. Et per illa patet solutio ad secundum.
  
 DVbitatur quartò circa solutionem ad  tertium articuli tertij, Vtrùm venditor sciens futuram magnam copiam mercium, teneatur indicare emptoribus, aut verò minuere de pretio.
  
 Pro parte affirmatiua arguitur primò.  Qui vendit equum proximè moriturum  vel contracturum aliquod vitium notabile,  tenetur indicare vel minuere de pretio, ergo  etiam venditor in nostro casu.
  
 Secundò. Quia ex opposita sententia sequuntur magna incommoda. Primò, quòd  mercator qui scit ciuitatem obsidendam, posset nihilominus omnia bona sua vendere pretio currenti, quod videtur iniquum &  contra   bonum non tantum  ciuium, sed etiam reipublicæ. Secundò sequitur, quòd qui sciret crastina die futuram esse taxationem frumenti minori pretio quàm modo: posset hodie vendere omne triticum pretio pragmaticæ. ¶ Tertiò sequitur, quòd qui sciret,  aliquam monetam esse deponendam citò   in Regno: nihilominus posset permutari  illam quam habet apud se. His argumentis conuictus est Ioan. de Medina vbi supra  quæst. 35. pro parte affirmatiua.
  
 Nihilominus sit prima conclusio. Venditor sciens futuram magnam copiam mercium   non erit iniustus tacendo & vendendo suas  merces pretio currente. Dixi iniustus quia contra charitatem aliquando peccabit, vt infra patebit. Probatur conclusio. Quia iustum  pretium   est quod taxatur secundùm communem  æstimationem fori. Sed iste vendit suas merces pretio currente communi æstimatione,  ergo non est iniustus. Secundò sequeretur,  quòd qui haberet in animo post triduum  vendere magnam copiam frumenti, quòd  non possit hodie vendere triticum pretio  currente. Probatur sequela. Quia iste scit  ex venditione futura cras, triticum minùs  valiturum propter ingentem copiam quam  venditurus est, ergo non posset hodie vendere pretio currenti. Tertiò sequeretur, quòd  venditor ignorans illam copiam futuram  & vendens pretio currente, teneatur restituere. Probatur sequela. Quia obligatio restituendi oritur non solùm ex iniusta acceptione, sed etiam ratione rei acceptæ, ergo mercator sciens futuram copiam  tenetur restituere ratione iniustæ acceptionis & etiam ille qui ignorat copiam futuram tenebitur restituere ratione rei alienæ,  scilicet, excessus pretij quod accepit pro  tritico minùs valituro.
  
 Secunda conclusio. Etiam si iste venditor interrogetur, an sit futura magna copia  tritici, & dicat se nescire, vel dicat copiam  non esse futuram, non peccat contra iustitiam. Conclusio patet primo argumento facto pro conclusione præcedenti. Et secundò probatur. Quia contractus iste habet  omnia quæ sunt de substantia iusti contractus: traditur enim merces absque aliquo  vitio, & pretio currente, ergo, &c.
  
 Sed arguis. Quia ille mentitur perniciosè in damnum multorum, ergo facit iniustum. Et confirmatur primò. Quia si alius  assistens ita mentiretur faceret iniustum, &   teneretur restituere, vt communiter conceditur, ergo multo magis quando mercator ipse mentitur. Secundò confirmatur.  Quia si aliquis mentiendo impediat eleemosynam pauperi, tenetur illam restituere, ergo &c.
  
 Ad argumentum tamen respondetur,  quòd venditor tacendo vel mentiendo non  facit iniustum. Primò, quia solum inducit  emptorem ad contractum iustum pretio  currente. Et secundò, quia si diceret veritatem incurreret ipse simile damnum in proprijs facultatibus, ergo ipse non tenetur pati. Vnde mendacium illud non est formaliter perniciosum, sed officiosum: quia ipse  ordinat ad fugiendum damnum: quod  venditor non tenetur subire. Et ideo per  accidens est quod emptor ex tali mendacio  damnificetur.
  
 Ad primam confirmationem respondetur nego consequentiam: quia alius mentiens perniciosè mentitur & non officiosè,  eo quod ex tali mendacio nec bonum comparat nec malum effugit: sicut mercator qui  verè detrimentum incurrit ex tali manifestatione.
  
 Ad secundam confirmationem distinguendum est. Nam si ille alius qui mentitur sit pauper, & vt sibi detur eleemosyna  dupla decipit alterum, dicendo dominum  non adesse vel eleemosynam esse iam elargitam: iste mentiens non tenetur restituere: nec peccat contra iustitiam: quia vterque  pauper habet idem ius. Verumtamen si diues sit qui mentitur pauperi: quia mendacium istud est tantum perniciosum nihil habens officij, tenetur restituere peccans  contra iustitiam.
  
 Tertia conclusio. Quod dictum est de  venditore, dicendum est proportionabiliter  de emptore. v. g. si emptor sciat futuram  magnam copiam ementium, ex quo augebuntur pretia rerum: aut verò sciat futuram  magnam inopiam mercium, poterit tacere,  vel si mentiatur non facit iniustum dum emit  pretio currente. Conclusio patet ex facto Ioseph, Gen. 41. Qui sciens futuram inopiam  frumenti, nihilominus magnam summam    comparauit. Et etiam vt refert Aristo. 1. Polit. cap. 7. Tales Milesius emit magnam copiam oleisciens per Astrologiam, futuram  sterilitatem oliuarum. Et ita licitum est scienti depositionem pecuniæ futuram, emere pecunia quam apud se retinet. Et etiam non erit  iniustus qui tacet interrogatus de copia vel  inopia mercium, si emat quæ sibi necessaria  sunt. Ratio omnium istorum est, quia scientia vel ignorantia eius quod futurum est, habent se per accidens ad iustitiam contractus  præsentis.
  
 Quarta conclusio. Aliquando in prædictis casibus peccabit venditor & emptor contra charitatem. Quod iudicandum est secundùm leges communes charitatis quibus tenemur prouidere bono proximi, dummodo  non fiat cum magno detrimento proprio.  Explicatur conclusio. Si Ioannes sciat ingentem summam tritici futuram. Et Petrus velit emere ab illo modò aliquam quantitatem   frumenti, ex quo crastina die propter aduentum tritici & abundantiam illius Petrus incidet in pauperiem: tenebitur ex charitate Ioannes dicere non emas modo, sed reserua in  crastinum: maxime si Ioannes posset facile  vendere triticum alijs diuisim: secus est si  Ioannes ex hoc quòd non vendat triticum  Petro, incideret in similem pauperiem: quia  tunc non tenetur indicare.
  
 Ad primum argumentum respondetur,  quod si venditor sciat, ex vitio præsenti equum  illum cito moriturum, aut vero quòd ex dispositione intrinseca quam habet modò incurret notabile vitium: vel non potest vendere, vel debet minuere de pretio.
  
 Ad aliud argumentum iam patet ex dictis, quòd illa non sunt incommoda.



  

 ARTICVLVS IIII.   ¶  Vtrùm liceat negotiando, aliquid  cariùs vendere, quàm emere.
  
 AD Quartum sic procedi{
         Hom. 38. in opere imperfecto à med. tom. 2.        
}tur. Videtur, quòd non liceat negotiando aliquid  cariùs vendere, quàm emere. Dicit  enim Chrysostomus super Matth.  21. Quicunque rem comparat, vt    integram & immutatam vendendo   lucretur: ille est mercator, qui de  templo Dei eijcitur. Et idem dicit  Cassiodorus super illud Psalm. 70.   Quoniam non cognoui literaturam,  vel negotiationem, secundùm aliam   literam. Quid, inquit, est aliud negotiatio, nisi vilius comparare, &   cariùs velle distrahere? Et subdit †{
         Eod. loco.        
},  Negotiatores tales Dominus eiecit de templo. Sed nullus eijcitur  de templo, nisi propter aliquod peccatum. Ergo talis negotiatio est peccatum.
  
 ¶ 2 Præterea. Contra iustitiam  est, quòd aliquis rem carius vendat,  quàm valeat, vel vilius emat, vt ex  dictis †{
         Artic. 1.        
} apparet. Sed ille qui negotiando rem carius vendit, quam emerit, necesse est quòd vel vilius emerit, quam valeat, vel carius vendat. Ergo hoc sine peccato fieri non potest.
  
 ¶ 3 Præterea. Hieron. †{
         In episto. ad Nopotianum inter princ. &  medium, tom. 1.        
} dicit, Negotiatorem clericum ex inope diuitem, ex ignobili gloriosum, quasi  quandam pestem fuge. Non autem  negotiatio clericis interdicta esse videtur, nisi propter peccatum. Ergo  negotiando aliquid vilius emere, &   carius vendere est peccatum.
  
 SED contra est quod August.  †{
         Psal. 70. in concione primæ part. psal. â med. tomo. 8.        
}   dicit super illud Psal. 70. Quoniam  non cognoui literaturam. Negotiator auidus acquirendi pro damno  blasphemat, pro pretijs rerum mentitur & peierat. Sed hæc vitia hominis sunt, non artis quæ sine his vitijs  agi potest: ergo negotiari secundùm   se non est illicitum.
  
 RESPONDEO dicendum,  quod ad negotiatores pertinet commutationibus rerum insistere. Vt  autem Philosophus dicit in 1. Politic.  †{
         Li. 1. Polit. c. 1. 5. & 6. to. 5.        
} duplex est rerum commutatio. Vna quidem quasi naturalis &   necessaria, per quam scilicet fit commutatio rei ad rem, vel rerum, &   denariorum propter necessitatem  vitæ. Et talis commutatio non propriè pertinet ad negotiatores, sed  magis ad œconomicos, vel politicos, qui habent prouidere vel domui, vel ciuitati de rebus necessarijs ad vitam. Alia verò commutationis species est, vel denariorum  ad denarios, vel quarumcunque rerum ad denarios, non propter res  necessarias vitæ, sed propter lucrum   quærendum. Et hæc quidem negotiatio propriè videtur ad negotiatores pertinere, secundùm †{
         Li. 1. Polic. cap. 6. tom. 5.        
} Philosophum. Prima autem commutatio  laudabilis est, quia deseruit naturali necessitati. Secunda autem iustè   vituperatur: quia quantum est de se,  deseruit cupiditati lucri, quæ terminum nescit, sed in infinitum tendit. Et ideo negotiatio secundùm  se considerata quandam turpitudinem habet, inquantum non importat de sui ratione finem honestum,  vel necessarium. Lucrum tamen,  quod est negotiationis finis, etsi in  sui ratione non importet aliquid  honestum vel necessarium, nihil tamen importat in sui ratione vitiosum vel virtuti contrarium. Vnde  nihil prohibet lucrum ordinari ad  aliquem finem necessarium, vel  etiam honestum, & sic negotiatio  licita reddetur. Sicut cùm aliquis  lucrum moderatum, quod negotiando quærit, ordinat ad domus  suæ sustentationem, vel etiam ad  subueniendum indigentibus. Vel  etiam cùm aliquis negotiationi intendit propter publicam vtilitatem,  ne scilicet res necessariæ ad vitam  patriæ desint, & lucrum expetit  non quasi finem, sed quasi stipendium laboris.
  
 AD primum ergo dicendum,  quòd verbum Chrysostomi est intelligendum de negotiatione, secundùm quod vltimum finem in  lucro constituit: quod præcipuè videtur, quando aliquis rem non immutatam carius vendit. Si enim  rem in melius mutatam carius vendat, videtur præmium sui laboris  accipere: quanuis & ipsum lucrum  possit licitè intendi, non sicut vltimus finis, sed propter alium finem necessarium vel honestum, vt  dictum est.
  
 AD secundum dicendum, quòd  non quicunque carius vendit aliquid, quàm emerit, negotiatur, sed  solum qui ad hoc emit, vt carius  vendat. Si autem emit rem non vt  vendat, sed vt teneat, & postmodum propter aliquam causam eam  vendere velit, non est negotiatio:  quanuis carius vendat. Potest enim  hoc licitè facere, vel quia in aliquo rem meliorauit: vel quia pretium rei est mutatum secundùm diuersitatem loci vel temporis: vel  propter periculum, cui se exponit,  transferendo rem de loco ad locum,  vel eam †{
         Al. ferri.        
} fieri faciendo. Et secundùm hoc nec emptio nec venditio  est iniusta.
  
  AD tertium dicendum, quòd  clerici non solùm debent abstinere ab his quæ sunt secundùm se mala, sed etiam ab his quæ habent speciem mali. Quod quidem in negotiatione contingit, tum propter hoc,  quòd est ordinata ad lucrum terrenum, cuius clerici debent esse contemptores: tum etiam propter frequentia negotiatorum vitia, quia  difficulter exuitur negotiator à peccatis labiorum, vt dicitur Ecclesiast.  26. Est & alia causa: quia negotiatio nimis implicat animum secularibus curis, & per consequens à spiritualibus retrahit. Vnde Apostolus dicit. 2. ad Timoth. 2.  "Nemo militans Deo implicat se negotijs secularibus," licet tamen clericis vti prima commutationis specie, quæ ordinatur ad necessitatem vitæ, emendo vel vendendo.

  

 SVMMA ARTICVLI.
  
 PRima conclusio. Commutatio rerum  pro rebus, vel pro pecunia quæ ordinatur ad vitæ necessitatem, est laudabilis.
  
 Secunda conclusio. Permutatio pro rebus, vel pecunia quæ ordinatur ad lucrum  habet quandam turpitudinem & damnabilis videtur.
  
 Tertia conclusio. Poterit tamen ista negotiatio honestari ex hoc, quòd lucrum ordinetur in bonum finem.

  
 COMMENTARIVS.
  
 PRima conclusio articuli manifesta est,  & quidem de contractu negotiationis  de quo loquimur in illa conclusione satis  dictum est, quomodo debeat iustificari.  At vero circa secundam & tertiam conclusionem notandum est primò. Quòd negotiatio propter lucrum, dupliciter potest considerari. Vno modo in communi abstrahendo à singularibus negotiationibus, & sic intelligitur secunda conclusio Diui Thomæ quando dicit, quòd secundùm  se habet quandam turpitudinem: sed quia  non est adeo intrinsece mala, quanuis sit de  genere male sonantium, sicut est habere  plura beneficia: ideo Diuus Thomas apposuit tertiam conclusionem, vbi aduertit, quod   huiusmodi negotiatio potest honestari: quando lucrum ordinatur in finem honestum.  Altero modo potest considerari quælibet  negotiatio in particulari, cum omnibus suis  circunstantijs: & sic nulla negotiatio est indifferens, sed omnis est determinata ad bonum vel ad malum: eo quod in singulari non  datur aliquis actus humanus indifferens.
  
 Notandum secundò, quòd negotiatio dupliciter potest referri ad lucrum. Vno modo tanquam ad vltimum finem ipsius negotiationis non autem negotiantis: & sic negotiatio nusquam est mortale peccatum:  sed poterit esse peccatum veniale auaritiæ,  secundùm doctrinam Diui Thomæ, infra  quæstione. 118. artic. 4. Altero modo negotiatio refertur ad lucrum tanquam ad vltimum finem ipsius negotiantis: ita vt negotiator actualiter vel virtualiter, constituat vltimum finem in lucro: quod quidem contingit quando propter lucrum frangit aliquod præceptum, v. g. est periurus vel defraudat proximum in re graui. Et isto modo  negotiatio est peccatum mortale. Quod si  aliquis obijciat contra prædictam distinctionem, quòd Diuus Thomas 1. 2. quæst. 1.  artic. 6. docet, quòd omnis actus humanus  refertur ab agente in vltimum finem ipsius  agentis, ergo falsum est quòd diximus, negotiationem referri posse in lucrum tanquam  in vltimum finem ipsius negotiationis, non  autem negotiantis. Respondetur, quòd Diuus Thomas in illo loco sufficienter explicatur de relatione saltim habituali in vltimum  finem agentis:  non autem opus est, quòd omnes actiones humanæ referantur semper in  vltimum finem agentis actualiter vel virtualiter: sed sufficit quòd referantur habitualiter: & hoc vsque adeo verum est, quòd etiam   ipsa peccata venialia existentis in gratia, referantur habitualiter in ipsum Deum tanquam in vltimum finem agentis: sicut docet expressè Diuus Thomas 1. 2. quæstione. 88. arti. 1. ad tertium. Non verò referuntur in Deum actualiter neque virtualiter:  sed dicuntur referri habitualiter in Deum  tanquam in finem operantis: quia ipse operans est per gratiam habitualiter relatus in  Deum, à qua relatione habituali non auertunt illum peccata venialia. Sicut viceuersa homo existens in peccato mortali potest facere aliqua bona opera moralia, vt  est dare eleemosynam pauperi, absque mala circunstantia finis actualis aut virtualis:  nihilominus bona opera illius referuntur  habitualiter in ipsum operantem, tanquam  in vltimum finem: quia cum ille sit in peccato mortali & auersus à Deo conuersus est  ad seipsum tanquam ad vltimum finem. Sed  hic maxime est obseruandum, quòd ista habitualis relatio operum, non sufficit facere  de bono opere malum neque de malo bonum: etenim venialia peccata hominis iusti, non sunt bona quantumlibet referantur  habitualiter in Deum: & rursus eleemosyna existentis in peccato mortali bona potest esse moraliter absque mala circunstantia facta, etiam si habitualiter referatur ad  creaturam ex parte operantis tanquam in vltimum finem: dummodo non referatur  actualiter vel virtualiter, scilicet, in virtute  alicuius actus præcedentis. Sed de hac re latius diximus. 2. 2. quæstione. 10. articulo. 4.   Cum igitur dicimus hic, quòd negotiatio  quædam fit propter lucrum tanquam propter vltimum finem actionis, non autem  operantis: intelligimus de vltimo fine operatis in quem actualiter vel virtualiter actio  referatur. Et dicitur vltimus finis actionis,  quia actio sistit secundùm se in lucro: sicut  gula habet pro vltimo fine actionis delectationem cibi, non autem est vltimus finis  ipsius comedentis: aliàs semper esset mortale peccatum gula, si referretur in illum finem, scilicet, delectationem cibi actualiter  vel virtualiter.
  
 Denique notandum est, quòd negotiatio eò vel maxime dicitur habere quandam  turpitudinem, quia implicatur multis difficultatibus & periculis peccandi, vt docet D.  Thom. ad tertium.
  
 DVbitatur ergo primò. An licita sit negotiatio venditionis, in illis rebus quibus emptores male vtuntur & ad malum  finem emunt?
  
 Ad hoc dubium Nauarrus scrupulosè satis respondet in Manuali cap. 23. numer. 91.   ait enim, quod non est licitum, sed esse mortale peccatum, quòd venditor v. g. vendat  cartas lusorias personis de quibus credit quod   abutentur illis. Imo dicit, quòd omnis venditor qui indifferenter vendit omnibus eiusmodi res, peccat mortaliter. Et in hoc sequitur Ioannem à Medina vbi supra, citat etiam  Caietanum in hac 2. 2. quæstione. 169. art. 2.   prope finem, sed certè Caietanus potius sentit oppositum.
  
 Nos tamen ponimus conclusionem, quòd  quando merces secundùm se sunt indifferentes ad bonum & malum, potest venditor  illas vendere etiam si verosimiliter & prudenter arbitretur, quòd emptor abutetur illis: quin potius etiam si certo sciat quòd emptor abutetur illis: poterit sæpe numero vendere absque peccato. Probatur prima pars  conclusionis. Quoniam inquirere mores  alienos, & discernere quisnam velit emere  ad bonum vsum, & quis ad malum: non  est officium venditoris, sed potius est curiositas perniciosa in republica, vt quibus  non competit ex officio velint discernere  vitas proximorum. Item, quia alias pari ratione condemnaremus sartores qui faciunt  vestes curiosas, quibus probabiliter creditur, quòd multi vel multæ abutentur ad luxuriam. Item essent condemnandi qui indiscriminatim vendunt omnibus communes cibos, quibus probabiliter creditur &   experimur, quòd multi abutuntur ad gulam   & ad luxuriam.
  
 Sed probatur secunda pars conclusionis  quæ difficilior est, scilicet, quòd si venditor est certus, quòd hic & nunc emptor  emit rem vt abutatur illa ad peccatum mortale non peccat. Arguitur primò. Venditor non tenetur impedire peccatum alienum, per hoc quòd non vendat illi rem venalem quam paratus est vendere, ergo nullo modo peccat. Probatur consequentia.  Quia vendendo ille non consentit peccato alieno directè nec indirectè: & quidem  quod directe non consentiat manifestum  est, quia ille non intendit vendere merces suas vt alter peccet, sed ad suam vtilitatem: quòd vero non consentiat indirectè;  probatur, quia tunc aliquis consentit indirectè in aliquam operationem malam quando tenebatur illam impedire & non impedit: sed ille venditor non tenetur impedire  illam malam operationem emptoris, nisi  ex præcepto correctionis fraternæ per media ordinata ad correctionem & cum spe  aliqua emendationis ipsius. Sed non vendere illi merces non est medium correctionis fraternæ: ergo nullo modo peccat mortaliter contra illud præceptum vendendo  illi merces. Confirmatur. Quia nemo tenetur ad correctionem proximi amittere  suum commodum temporale, quando proximus peccat ex sua malitia, ergo venditor  non tenetur amittere suum lucrum vt impediat proximum ab exequutione peccati.
  
 Præterea. Licitum est vendere aut locare domum meretricibus, etiam si locans certus sit quòd abutentur meretrices illa domo: similiter licitum est vendere Iudæis  agnum, etiam si venditor sciat, quòd volunt  illum ad sacrificandum, vt diximus 2. 2. quæstione. 10. art. 11.
  
 Denique probatur. Contractus emptionis quantum ad bonitatem vel malitiam extrinsecam, quæ non consideratur ex parte  pretij, vel rei venalis, iudicandus erit propter comparationem ad commodum vel  incommodum reipublicæ, ergo saltem quando malus vsus rei venalis permittitur à republica propter maius bonum: non erit mala  venditio rei indifferenter: quin potius si non  esset qui locaret domum meretricibus ipsa  respublica prudenter ædificaret illis domum   propter maiora mala euitanda, ergo non  erit peccatum locare domum aut vendere  meretricibus.
  
 Sed vt magis explicetur ista doctrina, arguitur contra illam. Primò. Quia non est licitum vendere arma tempore iniusti belli  militibus paratis ad tale bellum gerendum:  similiter non est licitum vendere gladium  homini parato occidere proximum, ergo à   simili dicendum est in præsenti.
  
 Secundò. Non est licitum deponere pecunias apud vsurarium, de quo probabiliter  creditur quòd dabit illas ad vsuram.
  
   Ad hæc argumenta respondetur, quòd  nos non ponimus vniuersalem conclusionem, quòd licitum sit semper vendere rem  emptori qui male illa vsurus est: sed diximus, quòd sæpenumero licitum est ita contingere. Est autem prima exceptio, quando  illud non est licitum: scilicet, quando ille malus vsus cedit in aliquam violentiam contra  tertiam personam. v. g. in casu primi argumenti tenetur venditor tum ex charitate defendere rempublicam & innocentem: tum  etiam ex iustitia non cooperari ad iniuriam  faciendam alteri: & ideo si in tali casu vendiderit instrumenta offensiua, tenebitur ad rationem damni consequuti. Et per hoc patet  ad primum argumentum.
  
 Ad secundum videbatur, quòd eadem  esset ratio sicut de primo argumento. Depositio siquidem pecuniæ apud vsurarium est  quasi collatio instrumenti ad iniuriam faciendam tertiæ personæ, scilicet illi, à quo vsurarius iniquè accepturus est vsuras, quod est  peccatum contra iustitiam, ergo videtur quod   etiam sit peccatum in tali casu deponere pecunias apud vsurarium. Nihilominus respondetur non esse parem rationem vtriusque casus: quia vsurarius nullam facit violentiam  mutuatario vt accipiat mutuum ad vsuras:  sed mutuatarius propter suum commodum   patitur illud damnum soluens vsuras, & idcirco depositor non tenetur illum defendere non deponendo suas pecunias apud depositarium paratum accipere vsuras pro mutuo. Supponimus enim, quod ipse depositor  non persuadet vt sit vsurarius, neque etiam  scandalizat illum occasione depositi vt moueatur ad peccatum vsuræ. Dicimus ergo  licitum esse deponere pecunias apud talem  vsurarium aliàs paratum accipere vsuras ex  mutuo. Neque obstat, quòd ille iniuriam  faciat proximo accipiendo vsuras ab illo:  quia in tali iniuria proximus non patitur violentiam, quin potius qui impediret vsurarium ne mutuaret illi pecunias iniuriam illi  faceret impediendo illum à maiori commodo. Tota igitur ratio iniuriæ manet in vsurario. Sed contra. Si aliquis vult seipsum occidere, non est licitum vendere illi gladium,  imo neque depositum gladium reddere, ergo etiam si proximus in damno quod patitur non patiatur violentiam: teneor impedire tale damnum. Respondetur, quòd non  est eadem ratio. Etenim qui se occidit non est  dominus vitæ suæ, sed Deus est specialis dominus vitæ  & respublica specialis custos:  quapropter iniuriam facit Deo & reipublicæ qui se occidit, vt diximus quæst. 64. art. 3.   Deinde qui seipsum occidit, non acquirit  aliud maius commodum, sicut ille qui soluit vsuras acquirit: & ideo teneor omnino  defendere si possum ne aliquis seipsum occidat, & teneor ex iustitia non dare illi instrumentum quo se occidat.
  
 Præterea possumus facere aliam exceptionem, videlicet, quando abusus emptoris probabiliter creditur, quòd cedit in scandalum alicuius innocentis, & pusilli: tunc  enim venditor rei peccabit contra charitatem. v. g. si meretrix petat à venditore aliquem ornatum aptum ad scandalizandum  aliquem iuuenem innocentem, tunc venditor peccabit contra charitatem vendendo talem ornatum. Habemus igitur ex dictis, quod   venditor non excusatur à præcepto correctionis fraternæ: sed dicimus non esse medium proportionatum, quòd venditor priuet seipsum suis commodis vniuersaliter, vt  impediat abusum rerum venalium. Et ratio  est: quia peccatum potissimè consistit in voluntate & affectu, ergo per hoc quod impeditur  executio operis non impeditur correctio frater, neque liberatur à peccato: sed sæpe continget, quod vehementius peccabit dum priuatur occasione peccandi: iuxta illud commune, Priuatio est causa appetitus. Eadem ratione excusamus à peccato, illum qui accipit mutuo pecunias ad vsuram ab vsurario  parato mutuare ad vsuram: quoniam mutuatarius non tenetur priuare se suo commodo, propter malitiam alterius qui paratus est  peccare: quin potius commune proloquium   est inter Theologos, quòd possumus vti malitia alterius, dummodo non cooperemur  ad illam. Denique adijcimus, quòd non solum erit licitum sæpe venditori vendere rem  ei qui male ea vsurus est: sed etiam peccabit  si non vendat. v. g. si sit obligatus vendere  reipublicæ aliquod genus mercium: tenetur vendere ei cui licitè potest vendere, & facit illi iniuriam si non vendat.
  
   DVbitatur secundò. An sit licitum negotiatori emere magnam copiam mercium, vt postea minutatim vendat, & inde  maius lucrum capiat? Ratio dubij est, quia  in huiusmodi negotiationibus ciues patiuntur damnum: etenim vilius emerent si nemo magnam copiam mercium colligeret.  Respondetur breuiter. Quòd merces sunt  in duplici differentia, quædam quæ  non sunt  necessarię ad vitæ sustentationem neque ad  communem statum reipublicę, v. g. psittaci  & simiæ  & multi ornatus mulierum. Et de  huiusmodi nulla difficultas est: vnusquisque   enim potest emere quantam velit copiam  harum mercium: quia inde non damnificatur respublica. Aliæ merces sunt necessariæ   &  conuenientes ad communem statum reipublicæ. Verbi gratia, Panis & vinum & cæteri cibi communes, & panni ad vestes communes faciendas.
  
 De huiusmodi mercibus sit prima conclusio. Regulariter loquendo, iniquè agunt  mercatores qui magnam copiam eiusmodi  mercium emunt præuenientes ciues paratos ad emendum sigillatim. Probatur, quia  pretium illarum mercium erit multò maius, quam si tales merces à pluribus in publico repræsentarentur: ergo sua industria huiusmodi negotiatores damnificant rempublicam, & ciues, & tale pretium non est æstimandum licitum, sed potius est impedimentum iusti pretij, quod aliàs secundum communi fori æstimationem curreret. Diximus regulariter loquendo: quia si ille negotiator venderet reipublicæ tales merces communi pretio quo venderent alij negotiatores de longè illas asportantes: licita est talis negotiatio, sed vt in plurimum non ita  contingit.
  
 Secunda conclusio. Postquam ciues emerunt sibi necessaria & conuenientia, licitum  est &  conueniens, quòd negotiatores emant  magnam copiam istarum mercium, vt postea  minutatim vendant & lucrum capiant. Probatur, quia per huiusmodi negotiationem  non   resultat incommodum Reipub. sed potius commodum: oportet enim quòd huiusmodi merces sint in promptu pro peregrinis & pro ciuibus qui non potuerunt emere, & pro pauperibus. Sed de hac re pertinebit ad Prætorem ordinare, ne tales negotiatores præueniant ciues paratos ad emendum, & ne postea dum minutatim vendunt augeant plus  nimio pretium.
  
 DVbitatur tertiò. An qui sunt negotiatores ex officio, licitè possint carius  vendere quam alij, & quomodo sit mensurandum iustum illorum pretium? Ad quod  respondet Scotus in 4. distinct. 15. quæst.  2. artic. 7. quòd soli mercatores ex officio,  possunt in rerum venditione lucri facere  tantum quantum eis respublica assignasset,  si ad hoc officium eos conduxisset. Ratio  eius est: quia si non essent in republica huiusmodi negotiatores voluntarij, ipsa respublica teneretur prouidere de ministris qui  hoc facerent, videlicet vt asportarent merces necessarias communitati. Magister Soto  lib. 6. de Iustitia. quæst. 2. artic. 4. dicit, hanc  regulam Scoti non esse omnino repudiandam, neque tamen semper posse seruari.
  
 Nihilominus sit nobis prima conclusio.  Hæc regula Scoti valde fallax est regulariter loquendo. Probatur primò. Quia contingit sæpè, quod pretium rerum venalium vilescat, postquam isti mercatores asportauerunt   merces suas: vel quia est paucitas emptorum,  vel magna copia mercium quæ aliundè superuenerunt:  & tunc constat iniquum esse,  quod eiusmodi negotiatores vendant merces  suas etiam ipso pretio quo emerunt. Probatur, quia tunc iustum pretium est quod currit  iuxta communem æstimationem fori, quod  quidem tunc erit multò vilius quam pretium   quo ipsi emerunt: quapropter nihil pro sua  industria & labore possunt capere. Et rursus  poterit contingere, quod postquam illi mercatores asportauerunt merces suas, augescat iustum pretium propter multitudinem emptorum, vel raritatem mercium: & tunc iustum pretium erit, quod secundum communem æstimationem fori currit: etiam si  sit multò minus quam esset stipendium quod  respublica ministris designaret. ¶ Secundò   probatur. Nam ex illa regula Scoti sequuntur magna inconuenientia. Primò, quod si mercator casu fortuito facit iacturam omnium  mercium, respublica tenetur resarcire illud  damnum, vel si faceret iacturam medietatis  mercis posset ille mercator vendere aliam    medietatem, tanti quanti totas merces venderet. Probatur sequela. Quia si ille esset purus minister reipublicæ reciperet iustè tantum lucri, nisi integras merces asportasset.  Item sequeretur, quòd si duo mercatores  ita se haberent, quod alter emeret merces multò cariùs quàm alter, vel quia à remotioribus partibus attulit illas, vel quia erat raritas  mercatorum quando ille emebat prudenter tamen emebat: sequeretur, quod isti duo  negotiatores eodem tempore & loco possent vendere easdem merces pretijs notabiliter distinctis. Probatur sequela. Quia ille  qui cariùs emit, non potest suum integrum  stipendium obtinere: nisi multò cariùs vendat quàm alter. Denique probatur conclusio & ostenditur ratio nostræ doctrinæ, scilicet ex differentia quæ est inter purum ministrum & negotiatorem, qui est dominus  suæ pecuniæ  & suarum mercium. Nam ad  officium ministri solum pertinet, vt diligenter & prudenter gerat negotium domini, quod   si negotium perierit domino perit: at vero  negotiator qui est dominus sicut sentit commodum quando negotiatio prosperè succedit: iustum est, vt etiam sentiat damnum,  quando non ita succedit. Verum est tamen,  quod consideratio regulæ Scoti potest esse vtilis, quando respublica vult taxare pretium  alicui generi mercium propter bonum commune. V. g. quando vult taxare pretium tritici; tunc enim debet habere rationem industriæ  & laboris quem coloni impendunt vt  possint sustentari de suo labore: hoc autem  respublica in communi considerat, & vt in  plurimum, nec enim potest prouidere singulis colonis in omni euentu.
  
 Secunda conclusio. Licitum est negotiatoribus ex officio, aliquanto carius vendere  quam alij ciues. Hanc conclusionem ponit  Syluester verbo, emptio. quæst. 10. & Scotus vbi supra. Et Caietanus hic expressè dicit, quod isti negotiatores possunt cariùs vendere qua emunt. Ratio est, quia isti negotiatores vtiles sunt reipublicæ  & necessarij: ergo  non debent frustra negotiare. Sed hæc conclusio ea conditione intelligenda est, vt iustum pretium æstimetur secundùm communem vsum fori inter ipsos negotiatores  & populum: non secundùm laborem & industriam alicuius particularis negotiatoris.  Est etiam intelligenda conclusio, tam de  negotiatoribus qui vendunt minutatim, quam   de his qui vendunt in magna quantitate. Maximè autem intelligitur conclusio de obligatis reipublicæ ad vendendum aliquod genus mercium: quia illa obligatio est pretio  æstimabilis, exponunt enim se ipsos multis periculis propter commodum reipublicæ. ¶ Denique probatur conclusio sic intellecta. Quia secundum communem opinionem, iustum est vt campsores aliquid  lucri accipiant dum cambiunt pecuniam maioris momenti cum pecunia minoris momenti: quia hoc vtile est communitati.
  
 DVbitatur quartò principaliter. An sit  licitum vendere cariùs expectata pecunia quàm numerata? Et eadem quæstio  est de emptione & venditione quæ fit anticipata solutione, antequàm tradantur merces. Hæc quæstio affinis est materiæ de  vsuris, de qua re disputant Iurisperiti in cap.  in ciuitate. & in capit. nauiganti. de vsuris. &   in capit. ad nostram. de emptione & venditione. Summistæ verbo, venditio. & verbo,  vsura. Ioannes à Medina in tractatu de restitutione. quæstione 38. Sotus libr. 6. de Iustitia. quæstione. 4. Et quidem omnes conueniunt in vna fundamentali conclusione, scilicet quòd venditio quæ fit cariori pretio  propter solam expectationem solutionis secundùm aliquod tempus, iniqua est & vsuraria. Intelligunt autem istam conclusionem,  quando pretium excedit totam latitudinem  pretij iusti & rigurosi. Probatur conclusio  sic intellecta. Primò, quia in illa venditione  exceditur iustum pretium quo æstimatur  res quæ traditur in præsenti: ergo iniqua est  venditio. Secundò probatur conclusio. In  illa venditione includitur implicitè vsura:  ergo &c. Probatur antecedens, quia perinde est expectare solutionem pecuniæ pro  re quæ de præsenti traditur, acsi venditor  mutuaret pretium rei emptori, Vt verbi gratia, pro viginti ducatis quibus res de præsenti æstimatur, reddat viginti quinque post annum: ergo &c. Et eadem est ratio de emptione quæ fit anticipata solutione antequàm res tradatur, quæ pluris æstimatur tempore quo tradenda est: perinde enim    valet, acsi emptor mutuaret triginta venditori, vt post certum tempus reddat sibi quadraginta, aut rem quæ valet quadraginta.
  
 Nihilominus negotiatores multa fingunt,  vt licitas faciant huiusmodi emptiones &   venditiones. Sunt itaque sex tituli quibus  existimant posse iustificari huiusmodi contractus.
  
 PRIMVS titulus est ex communi æstimatione mercium quæ venduntur ad  creditum.
  
 Arguitur ergo primò pro parte affirmatiua quæstionis. Et probatur quòd iste titulus sufficiat iustificare huiusmodi contractus. Quia communis æstimatio omnium  negotiatorum est, quòd merces expectata  pecunia pluris æstimantur, quàm quæ numerata pecunia venduntur: ergo &c.
  
 Confirmatur. Quia frequentia emptorum est in causa, quòd res cariùs valeant; sed  sunt plures emptores, qui quærunt merces  quæ expectant solutionem in futurum: ergo  ea ratione cariùs vendi possunt.
  
 Arguitur secundò. Pecunia præsens pluris æstimatur quam absens: etenim absens  toto illo tempore quo absens est inutilis est,  præsens verò est quasi in actu vtilis aut certè in proxima potentia. Ergo hac ratione vt  contractus iustificetur & sit æqualis, licitum erit venditori maius pretium exigere  ab illo qui emit rem ad creditum: quàm ab  illo qui emit numerata pecunia.
  
 Arguitur tertiò  à simili. Licitum est emere debita in futurum ab illo cui debentur,  pro minori pretio quàm ipsa debita constent & sonent. Verbi gratia. Debet aliquis  Paulo 100, licitum est Ioanni emere à Paulo illa 100 pro 90. de præsenti numeratis:  ergo licitum etiam erit dare rem quæ modò valet 90 pro 100 in futuro tempore,  quod quidem est vendere cariùs ratione expectatæ solutionis.
  
 Eisdem argumentis proportionabiliter  potest aliquis probare, quòd sit licitum emere viliùs quàm valeat res quando fuerit tradenda in futurum anticipata solutione.
  
 Ad hanc difficultatem respondetur & sit  secunda conclusio. Iste primus titulus insufficiens est ad iustificandum huiusmodi  contractus. Hæc conclusio non aliter de nouo probatur quàm soluendo argumenta facta: quia ratio illius intrinseca, eadem est, atque primæ conclusionis fundamentalis.
  
 Ad primum argumentum vt respondeamus obseruandum est, merces esse in duplici differentia. Quædam enim sunt, quarum  minima pars venditur numerata pecunia,  & tales esse solent merces quæ nauibus adducuntur ad portum, quæ vt in plurimum  venduntur in magna quantitate alijs negotiatoribus capitalibus. Aliæ sunt merces quarum minima pars venditur ad creditum, aut  certè magna pars venditur numerata pecunia. De mercibus primi generis diximus in  fine huius tractatus: de mercibus vero secundi generis intelligitur nostra conclusio. Et  ad primum argumentum negatur antececedens, si intelligatur de negotiatoribus prudentibus & non iniquis. Etenim merces secundum se nihil amplius habent vtilitatis,  quando emuntur ad creditum, & quando  emuntur numerata pecunia. Sed illa æstimatio quorundam negotiatorum oritur ex  facilitate res illas emendi de præsenti, & auiditate vtendi rebus ipsis. Et per hoc patet ad  confirmationem: quoniam illa frequentia  emptorum ad creditum, non auget iustum  rei pretium secundùm quòd de præsenti valet: sed mensura iusti pretij est illa quam faciunt mercatores qui emunt numerata pecunia. Et ratio est, quia iustum rerum pretium est, quo æstimantur quando hic traduntur, vt habetur in. l. Falcidia. & in. l. pretia. ff. ad legem Falcidiam. quapropter emptores etiam si plurimi sint ementes ad creditum, impertinenter se habent ad iustum pretium constituendum in huiusmodi mercibus.
  
 Ad secundum argumentum respondetur nego antecedens, si consideretur pecunia secundum se seclusa industria negotiatoris. Etenim pecunia secundum se infructifera est, neque habet alium vsum in ratione pecuniæ: nisi quando distrahitur per  industriam negotiantis. Quapropter ratione temporis expectati, non potest venditor aliquid amplius pecuniæ exigere, quàm  hic licitum sit accipere, aliâs enim quilibet  mutuator pecuniæ, eadem ratione posset  exigere lucrum ex mutuo, propter expectationem temporis.
  
   Ad tertium vt respondeamus, necesse est  examinare, an sit licita emptio debiti in futuro soluendi pro minori pretio de præsenti.
  
 DVbitatur ergo quintò. An licitum sit  pro minori pretio emere pagas acerbas? de qua re sunt duæ sententiæ. Prima est  Adriani in 4. in materia de restitutione folio 36.  & videtur esse Syluestri verbo vsura. 2. §. 14. quanuis in fine videatur oppositum tenere quàm Adrianus. Et sententia est  quæ negat licitum esse huiusmodi contractum pro minori pretio quàm constent &   sonent ipsa debita acerba: nisi quando fuerit periculum recuperandi, vel notabilis difficultas. Eandem sententiam sequitur Ioannes de Medina, vbi supra. Altera sententia  est Caiet. verb. vsura, cap. vlt. asserentis licitam   esse huiusmodi emptionem: si fiat iusto pretio currente. Et probatur primò hæc sententia. Quia in huiusmodi contractu, si aliqua  iniustitia esset, maximè vsura: sed hæc non,  ergo. Probatur minor. Quia in huiusmodi  contractu, nulla est ratio mutui ex aliqua  parte neque implicita neque explicita, ergo nulla est ratio vsuræ. Consequentia patet, quia vsura est mutuum ex lucro. Antecedens probatur. Quia si verbi gratia, Ioannes emit à Paulo 100 quæ illi debet Petrus  pro nonaginta datis de præsenti: tunc  Ioannes   nihil mutuat Paulo, quia de ratione mutui  est, quòd mutuatarius maneat obligatus ad  soluendum aliquid in futuro; sed Paulus  statim eripitur ab omni obligatione dato  iure Ioanni ad recuperandum illa debita.  Eodem argumento constat, quòd neque  Ioannes sit vsurarius: quia ille non accipit  mutuum, sed ius recuperandi sibi illa debita quæ antea debebantur Paulo, neque vltra manet obligatus ad aliquid reddendum  ipsi Paulo. Ergo nulla est ratio mutui ac  proinde nec vsuræ.
  
 Probatur secundò  & confirmatur. Nam  Paulus de præsenti dat totum ius quod habet ad illa 100 ipsi Ioanni emptori, Ioannes autem de præsenti dat nonaginta pro illo iure, suscipiens in seipsum curam recuperandi: ergo totus contractus illic perficitur de præsenti ex vtrâque parte, ac per consequens nulla est ratio vsuræ: siquidem neuter manet alteri obligatus. Ex hoc infert Caietanus, quòd contractus ille erit licitus &   iustus intra limites emptionis & venditionis, si fiat iusto pretio. Fiet autem iusto pretio, si illud pretium sit quod communiter  currit inter negotiatores absque dolo & fraude, attentis circunstantijs loci & temporis,  & abundantia vel penuria pecuniæ. Propter hæc argumenta videtur quibusdam  Theologis doctissimis, quòd non sit improbabilis sententia Caietani. Nobis tamen  semper visa est durissima, vbi non fuerit periculum recuperandi illa debita acerba. Et  arguitur primò  contra  illam. Si ius illud quod  habet Paulus ad recuperandum 100 est vendibile pro minori pretio de præsenti, sequitur, quòd ipsemet Petrus debitor possit emere pro minori pretio illud ius; consequens videtur magnum inconueniens: quia  pro nonaginta datis anticipata solutione eripit se ab obligatione reddendi 100. Aliqui concedunt consequentiam & admittunt consequens secundùm sententiam Caietani. Alij verò assignant differentiam inter illos contractus: quia Petrus debitor, est  obligatus ad totum debitum soluendum,  vnde datis modò nonaginta, non eripitur  ab illa obligatione propter anticipatam solutionem: at vero Ioannes ille, non tenebatur Paulo creditori: quò fit, vt possit dare liberè Paulo creditori nonaginta pro iure quod habet ad illa 100. Arguitur tamen  secundò  contra  sententiam Caiet. quia illa in practica præbet multam occasionem palliandi vsuras; poterunt enim facilè fingi debita acerba, & sub isto titulo fieri multi contractus vsurarij, saltim virtualiter & implicitè.
  
 Sed arguitur tertiò. Magis efficaciter &   metaphisicè contra istam sententiam. Illud  ius quod habet Paulus ad 100 reuera valet 100; ergo iniquum est emere pro nonaginta. Antecedens probatur. Nam quando ipse Paulus vendidit merces suas pro 100  in futurum soluendas, iusto pretio vendidit;  (Hoc enim pręsupponimus, &  quod  debitum  non   habet aliam acerbitatem nisi temporis), ergo æqualitas est inter ius quod ille habet ad suas  merces, & inter ius quod acquirit ad illa  100 in futurum soluenda. Sed ius quod habebat ad merces valebat 100: ergo ius quod  acquirit valet 100. Confirmatur. Quia in    contractu mutui hæc est æqualitas, quòd  pro 100 quæ mutuat Petrus Paulo teneatur Paulus reddere alia 100. Ergo inæqualitas est quod Ioannes emat illud ius à Petro pro minori pecunia, scilicet pro nonaginta. Neque valet dicere, quòd Ioannes  non emit 100 pro 90. Sed ius ipsum quod  habet Petrus ad illa 100, quod quidem ius  debilitatum est in eo, quòd ipse Petrus ipso  facto quòd mutuauit, obligauit se non petere illa 100, vsque ad statutum tempus:  cum igitur Ioannes velit nunc subintrare illam obligationem & eripere Petrum ab illa: meretur quòd minatur sibi aliquid de  numerata pecunia de præsenti, dum emit  ius ad recuperandum illa 100. Non inquam   valet ista responsio: quia pari ratione possemus dicere, quòd ipsemet Petrus à principio dum mutuabat Paulo 100, poterat exigere ab illo aliquod lucrum, propterea quod   ipse Petrus se libere subijciebat illi obligationi non petendi. Deinde. Ius illud ad recuperandum 100 à Paulo secundum se toto illo tempore expectationis inutile prorsus  est: sed totus eius valor desumitur ex illis  100 quæ soluenda sunt transacto tempore,  ergo neque plus neque minus valet, quàm  illa 100, nisi sit periculum recuperandi: neque est alia acerbitas in illo iure quàm expectatio temporis.
  
 Arguitur quarto contra eandem sententiam Caietani. Sequeretur ex illa, quòd duo  socij possent licitè ditari ex alienis sub spe  illius contractus emptionis solutionis acerbæ. Verbi gratia, sunt Ioannes & Paulus socij, & Paulus emat ab alio tertio merces pro  100 iusto quidem pretio, expectata tamen  solutione vsque ad annum: tunc accedat Ioannes & emat ab illo tertio pagam illam acerbam pro 90. & rursus ipse Ioannes emat ab  eodem tertio alias merces pro 100 expectata solutione ad annum, & tunc accedat Paulus & emat illam pagam acerbam pro 90,  atque ita poterunt Petrum expilare & ditari.
  
 PRO decisione ergo sit nobis prima conclusio. Quando non est periculum recuperandi talia debita, neque faciendæ sunt  expensæ in recuperatione illorum est iniqua emptio: si fiat pro minori pretio quàm  constent & sonent ipsa debita. Hanc conclusionem probat tertium argumentum cum  sua confirmatione. Est enim inæqualitas  inter pretium, & rem venditam: vnde emptor tenebitur ad restitutionem.
  
 Secunda conclusio. Huiusmodi iniquitas est virtualiter vsura palliata. Probatur.  Nam virtualiter &  æquiualenter ipse emptor Ioannes, quasi mutuat pecunias Petro  scilicet nonaginta de præsenti, vt in futuro  accipiat 100. Neque valet respondere, quòd  ipse Petrus non manet obligatus reddere illa 100 de futuro, quod erat de ratione mutuatarij, ac proinde nulla est ibi ratio mutui  neque vsuræ. Hæc inquam responsio non  valet. Nam perinde est æquiualenter, quòd  ipse Petrus manet obligatus ad reddendum  100, vel quòd det potestatem suam ad recuperandum illa 100 in tempore futuro: ergo est illic æquiualenter ratio mutui. Confirmatur. Si Petrus in eodem casu, nolet se  obligare ad reddendum illa 100 in tempore futuro pro 90 receptis de præsenti, nihilominus daret Ioanni fideiussorem qui se  obligaret ad reddendum illa 100, tunc profectò ille contractus habet rationem mutui:  sed idem est dare Ioanni ius quod habet  certum ad recuperandum illa 100, atque si  daret fideiussorem: ergo vtrobique est ratio mutui, saltim virtualis: ac proinde vsurarius est ille contractus & nobis certè improbabilis sententia Caietani.
  
 Tertia conclusio. Nihilominus si quis bona fide sequutus sententiam Caietani & aliorum emit pagam acerbam minori pretio: neque peccabit neque tenebitur ad restitutionem, sed poterit prudens confessarius dissimulare factum præteritum  & admonere ne de cætero id faciat: alioquin quærat alium confessarium, nisi forte ipse sit  proprius parochus erga quem ipse pœnitens ius habet, vt audiat confessionem suam:  & tunc tenebitur confessarius illum absoluere sequutus opinionem probabilem. Ratio istorum est: quia in dubijs melior est  conditio possidentis: ergo ipse pœnitens qui  iam possidet lucrum, non tenetur restituere: siquidem dubium est, an sit licitus ille  contractus vel non, & rursus ipse pœnitens  habet ius acquisitum erga confessarium, qui  non est propriè, si iam audiuit eius confessionem: at vero erga proprium habet ius vt  audiat: vnde vterque in prædicto casu tenebitur absoluere pœnitentem, etiam si sequatur nostram sententiam speculatiuè: eo  quòd ipse pœnitens non tenetur illi credere neque capax est tantæ subtilitatis doctrinæ, ad distinguendum rationem mutui &   vsuræ in tali contractu.
  
 Secundus titulus sumitur ex ratione lucri cessantis vel damni emergentis. De quo  titulo plura dicemus in quæstione sequenti,  articulo. 2. nunc autem breuiter sit conclusio. Licitum est venditori cariùs vendere  expectata pecunia, quando reuera erat venditurus numerata pecunia: & ex eo quòd  vendit, sequitur illi aliquod damnum, vel  cessat aliquod lucrum. Ratio est: quia licitum est venditori seruare se indemnem,  quando solicitatur ab emptore vt vendat  expectata pecunia. Ita docet Diuus Thomas in articul. 1. supra. Magister Soto lib. 6.  de Iustitia & iure. quæstione. 4. articulo. 1.   quanuis concedat, quòd in tali casu licitum est venditori amplius accipere quàm  sit iustum rei pretium propter damnum emergens: non tamen propter lucrum cessans. Sed tamen non probat efficaciter istam  sententiam, & est singularis in illa; omnes  enim conueniunt in hoc quòd ratione lucri verè cessantis, in prædicto casu, licitum  est venditori aliquid amplius exigere, quàm  sit aliâs iustum pretium. Obseruandum est  tamen attente à confessarijs, an iste titulus  sit fictitius: multi enim ex negotiatoribus  dicunt, quòd poterant ipsi pecunia præsenti amplius negotiari & amplius lucrari.  Hæc enim excusatio nulla est, quando ipse  negotiator habet tantam copiam mercium,  quòd partim oportet vendere ad creditum, partim numerata pecunia: vel etiam  habet tantam copiam pecuniæ, quòd non  erat impensurus totam in negotiationes suas,  sed semper seruat aliquid in deposito.
  
 Tertius titulus est, periculum cui venditor se exponit dum vendit merces suas  homini malæ fidei, quod vulgo dicitur,  mala dita.
  
 DVbitatur ergo sextò, An quando re  vera est tale periculum, & prudenter timetur, vel quòd erunt faciendæ expensæ in recuperatione pretij, aut quòd  omnino peribit pretium: licitum sit venditori aliquid amplius iusto pretio exigere, quando fit contractus expectata pecunia?
  
 Arguitur primò pro parte negatiua, ex  capitul. nauiganti. de vsuris, vbi definitur,  quòd est vsurarius mutuator qui recipit aliquid vltra sortem: ea ratione quia suscipit in se periculum mutui; sed in casu posito, ille venditor exigit aliquid vltra sortem ea intentione, quia suscipit in se periculum mutui implicitè: ergo vsurarius est.
  
 Arguitur secundò. Venditor non potest exigere aliquid præter damnum & detrimentum quod sequitur ex ipsa venditione secundum se: sed tale periculum non  sequitur ex ipsa venditione secundum se,  sed quia ipse voluntariè se committit tali  periculo, poterat enim exigere fideiussorem si emptor non erat bonæ fidei, vel pacisci cum illo de soluendis expensis faciendis in recuperatione pretij, vel etiam quòd  si non soluerit definito tempore, aliquid amplius soluat: ergo si venditor hæc omnia  omittit, deputet negligentiæ suæ periculum quod sequitur, & non faciat venditionem iniquam & iniustam.
  
 Arguitur tertiò. Emptor non tenetur liberare venditorem isto metu & periculo  aliter quàm soluendo statuto tempore, vel  dando illi fideiussorem: ergo venditor iniquè exigit aliquid amplius quàm iustum  pretium ratione talis periculi.
  
 Sed pro parte affirmatiua arguitur primò. Venditor licitè potest deducere in pactum damnum emergens, vt dictum est;  sed ex tali venditione emergit sibi damnum, eò quòd manet in periculo & metu  amittendi bona sua: ergo hac ratione poterit aliquid amplius exigere.
  
 Arguitur secundò. Centum ducati expositi verè periculo, minùs æstimantur à   viris prudentibus, ita vt licitum sit emere illos pro nonaginta vel octuaginta: ergo  venditor incurrit damnum cum exponit  merces suas tali periculo, ita vt iam non  æstimentur tanti quanti si haberet illas apud se.
  
 Tertiò. Aliquis fideiussor poterit aliquid exigere pro fideiussione, eo quòd exponit se periculo soluendi capitale; ergo  etiam ipse venditor poterit idipsum exigere: quia se exponit æquali periculo.
  
 Propter argumenta prædicta, quidam  tenent partem negatiuam, quidam vero affirmatiuam. Affirmatiuam tenet Ioannes  de Medina vbi supra, negatiuam tenet Soto  vbi supra.
  
 PRO decisione sit prima conclusio.  Venditor licite potest deducere in pactum vltra iustum pretium rei venalis, expensas faciendas in recuperatione debiti.  Ratio huius est: quia in tali casu reuera est  damnum emergens venditori, qui proprijs  expensis recuperat iustum pretium; ergo  poterit illas in pactum deducere, vt seruet  se indemnem.
  
 Secunda conclusio. Ratione vero periculi & metus recuperandi pretium, non  potest venditor aliquid amplius exigere ab  emptore quàm iustum pretium. Hanc probant argumenta facta pro parte negatiua.  Et præterea probatur. Quia non est medium ordinatum & proportionatum ad tolendum periculum & metum, quòd emptor promittat se daturum 100 pro re quæ   valet 90: quoniam ipsamet 100. manent  in eodem periculo. Dixi tamen ab eodem  emptore non posse venditorem amplius  exigere: quia si quidam alius tertius solicitaret venditorem, vt venderet ad creditum  homini malæ fidei, licitum esset venditori exigere ab illo solicitatore aliquid pretij,  maximè numeratæ pecuniæ: propterea  quòd vendit tali homini ad creditum.
  
 Ad argumenta partis affirmatiuæ, quatenus militant contra istam conclusionem respondetur. Ad primum, quòd illud periculum non est damnum emergens præter  ipsum iustum pretium quod manet in periculo: cui periculo sufficienter satisfacit  emptor, si postea soluat iustum pretium  definito tempore. Et hoc quidem verum  est quantum est ex parte contractus; cæterum si emptor sit homo malæ fidei: tunc  venditor petat fideiussorem, vel non vendat; quòd si vendiderit: sibi imputet tale  periculum. Ad secundum patet ex dictis.  Dicimus enim, quòd venditor voluntariè    & imprudenter se exponit tali periculo:   neque esse medium ordinatum vt se eripiat à tali periculo, quòd exigat aliquid  amplius quàm sit iustum pretium.
  
 Ad tertium negatur consequentia. Non  enim est eadem ratio de fideiussore & de  ipso venditore. Quia ipse fidei iussor nullum expectabat commodum ex contractu  venditoris, & dum fidei iubet exponit se periculo soluendi capitale pro homine malæ   fidei: & ideo potest exigere aliquid pretij  tàm à venditore, quàm ab homine malæ   fidei. At vero ipse venditor expectat commodum ex venditione: vnde æquum est,  vt se exponat tali periculo, vel petat fideiiussorem.
  
 Quartus titulus est, quando venditor seruaturus erat merces vendendas in tempore  futuro, in quo cariùs erant valituræ: vel  asportaturus erat illas in alium locum, vbi  cariùs venderentur v. g. erat asportaturus  triticum ad locum vbi non est pragmatica.
  
 DVbitatur ergo septimò. An ratione  huius tituli, possit venditor amplius  exigere quàm sitiustum pretium rei de præsenti? Et idem proportionabiliter quærimus de emptore, an possit emere merces  viliùs quàm de præsenti valeant: propterea  quod recepturus erat illas merces tempore  quo viliùs sunt valituræ? & quoniam iste  titulus magnam habet affinitatem cum secundo titulo de damno emergente & lucro  cessante: Respondetur breuiter. Venditor  potest iustè ratione huius tituli vendere cariùs merces quàm valeant de præsenti: siue  vendat numerata pecunia siue expectata.  V. g. seruaturus erat Petrus triticum suum  reuera ad vendendum mense Maij: quo  tempore prudenter iudicatur cariùs valiturum; poterit de præsenti cariùs vendere quam   nunc valeat. Ista conclusio definitur cap.  Nauiganti. de vsuris. Et ratio est: quia venditor potest se indemnem seruare quando solicitatur ab emptore.
  
 Secunda conclusio. Emptor similiter poterit iustè emere merces tradendas in futuro siue numerata siue expectata pecunia: eo  pretio quo sunt valituræ quando tradendæ   sunt, etiam si sit vilius quàm de præsenti  currat. Hæc conclusio similiter est definita    in dict. cap. Nauiganti. Et ratio est: quia merces æstimantur humano iudicio, secundùm  quòd veniunt in vsum hominum; ergo cum  illæ merces non veniant de præsenti in vsum  hominum: iustum pretium erit quo æstimabuntur pro illo tempore quando tradendæ   sunt. Et ista conclusio cum sua ratione notanda est pro his quæ dicenda sunt in vltimo titulo.
  
 Nota tamen, quòd prædictus contractus  dupliciter potest fieri. Primò, non determinando pretium de præsenti sed remittendo  in futurum qualecumque fuerit quando  tradendæ sunt merces: & iste modus est  planissimus absque scrupulo. Secundo modo potest celebrari iste contractus ad arbitrium boni viri, habita ratione circunstantiarum loci & temporis: & tunc iustum pretium poterit taxari secundùm quandam mediocritatem: ita vt vtraque pars maneat in  æquali periculo & in æquali commoditate secundùm spem. V. g. si possibile  est secundum prædictas circunstantias humano more, quòd mense Maij valeat triticum 14. argenteis: possibile etiam est, quòd  valeat 12: tunc æqualis conuentio erit si fiat  contractus pro 13.
  
 Quintus titulus est, quando merces non  erant seruandæ  à venditore in futuro: sed tamen tempore solutionis expectatæ, cariùs  erant valituræ secundùm æstimationem hominum.
  
 DVbitatur ergo octauò, An in tali casu  liceat vendere cariùs expectata pecunia quàm de præsenti valeant merces? Pro  parte affirmatiua arguitur primò ex cap. In  ciuitate de vsuris. vbi Alexan. III. dicit, quod   si piper & cinnamomum valet numerata  pecunia quinque libris, potest venditor expectata pecunia vendere sex libris, dummodo dubium sit, merces illas tempore solutionis plus minusvè esse valituras. Sed tamen  communis solutio ad istud cap. esse solet,  quod Pontifex intelligit quando merces essent  seruandæ in futurum vendendæ. Sed contra  istam   intelligentiam arguitur tripliciter. Primo, quia  Alexan. III. ibi absolutè loquitur. Secundò,  quia quamuis Greg. IX. in. d. c. Nauiganti, ponat illam exceptione, scilicet, si venditor seruaturus erat merces in illud tempus quo cariùs    erant valituræ: tamen casus cap. In ciuitate  distinctus est à casu cap. Nauiganti; quod patet, quia casus cap. in Ciuitate habet speciem  vsuræ, vt ibidem dicit Pontifex: at vero casus  cap. Nauiganti. iustissimus est: neque habet  speciem vsuræ, ergo est distinctus, ac per consequens exceptio facta in cap. Nauiganti, non   potest applicari capitulo in Ciuitate. Tertio  arguitur à simili. Licitum est emere viliùs  numerata pecunia, quàm tunc valent merces de præsenti, quando verò similiter creditur, quod tempore quo tradendæ sunt merces  viliùs sunt valituræ, vt diximus in titulo præcedenti, conclusione. 2. Ergo viceuersa licitum erit vendere modo cariùs expectata pecunia: quando tempore solutionis veròsimiliter creditur quod merces cariùs sunt valituræ.
  
 Propter hæc argumenta  Caiet. q. seq. ar. 2.   tenet contra communem intelligentiam  cap.  in Ciuitate. Idipsum dicit in summa verbo  vsura exterior. Arbitratur enim distinctum  esse casum vtriusque capiti: pro cuius intelligentia distinguit; Nam prorogatio temporis  solutionis dupliciter potest considerari &   fieri; Primò vt ipsa prorogatio sit actio distincta à contractu venditionis, ita sanè vt intelligatur venditio iam perfecta per traditionem rei, & deinde ratione expectationis temporis solutionis aliquid amplius exigatur: &   isto modo contractus est vsurarius. Altero  modo ipsa prorogatio poterit considerari vt  complens contractum venditionis; ita sanè   vt non antea intelligatur perfecta venditio:  nisi pro tempore solutionis pecuniæ: & isto  modo vendere licitum esse ait cariùs merces  quàm nunc valeant: si tempore solutionis  creduntur cariùs valituræ. Et iste inquit est  casus cap. in Ciuitate. Ratio Caietani esse potest ex doctrina illius, quod venditio non est perfecta & completa vsque ad tempus solutionis;  sed si fieret tempore solutionis esset licita &   iusta: ergo etiam modò contractus ille qui  fit ex nunc pro tunc erit licitus & iustus. Hanc   sententiam Caietani non probat Soto lib. 6.  de Iustitia quæst. 4. art. 2. sed neque omnino  improbat illam.
  
 Nihilominus nobis videtur simpliciter  reprobanda sententia, & ponimus conclusionem. Ille contractus est illicitus & vsurarius.  Probatur primò. Quia sententia Caietani est    contra omnium doctorum decreta &  contra   communem intelligentiam cap. in Ciuitate. Deinde, quia fundamentum Caietani nullum est, quod probatur. Quia venditio perficitur quando res traditur emptori tanquàm   domino illius, etiam si expectetur solutio  in futurum; ergo fundamentum Caietani nullum est: & implicat contradictionem dicere,  quod venditio non est perfecta, &  quod emptor  maneat dominus rei, ita vt sibi stet aut pereat; ergo fictitium est dicere quod illa venditio fit ex nunc pro tunc como entonces valiere: nam reuera perficitur nunc cum res traditur: & secundùm communem omnium sensum dicitur, quod res illa iam est vendita ad creditum. Confirmatur à simili. Si episcopus vendata licui beneficium & statim tradat, expectet autem solutionem in futuro; iam est perfectè simoniacus & incurrit omnes pœnas  iuris vt ipse Caietanus concedit infra quæst.  100. at verò si viceuersa episcopus recipiat  statim pretium pro beneficio tradendo in futurum, non est perfectè simoniacus nisi mentalis, nec incurrit pœnas iuris donec tradat  beneficium. Et ratio est, quia reuera nondum   vendidit beneficium donec tradiderit illud:  ergo simili modo, venditio rei temporalis  tunc substantialiter perficitur, quando res traditur, siue expectata siue numerata pecunia.  Tertio. Quia ex sententia Caietani sequeretur, quod qui non erat seruaturus merces suas in  futurum: licitè posset cariùs illas vendere,  quàm qui erat seruaturus ad tempus quo cariùs erant valituræ. Probatur sequela. Nam  qui erat seruaturus, tenetur minuere de pretio tantum, quantum ipse erat impensurus  in seruandis mercibus, & quantum erat periculi in illarum conseruatione; At vero qui  non erat seruaturus nullas expensas facturus  erat, ac proinde cariùs poterit vendere. Ad  argumentum in oppositum ex cap. in Ciuitate bene responsum est illic in argumento.  Ad primam replicam respondetur, quòd  Gregorius IX. explicuit illud caput in alio  cap. Nauiganti: Neque est distinctus casus secundum speciem quantum attinet ad rem  præsentem secundùm rationem vsuræ vel  non vsuræ. Vnde ad secundam replicam respondetur, quod poterit etiam palliari vsura in  casu cap. Nauiganti, si venditor fingit se seruaturum & non erat seruaturus merces. Ad  tertiam replicam negatur consequentia. Differentia est manifesta: quia venditio perficitur quando res traditur, non autem perficitur quando traditur sola pecunia, etiam si fiat  pactum in futurum tradendi rem.
  
 Sextus titulus est specialissimus in quoddam genere mercium, non solum propter  modum vendendi in magna quantitate: sed  etiam quia omnes illæ merces vel quasi omnes, venduntur expectata pecunia. Vt v. g.  sunt Tapetes qui deferuntur de Flandria ad  portum, vel etiam Pissus quod Hispanè dicitur Olanda & id genus mercium quæ  deferuntur ad portum ad prouisionem totius Regni.
  
 DVbitatur ergo nonò. An licitum sit vendere huiusmodi merces eodem tempore & loco cariori pretio expectata pecunia, quàm vendantur quædam merces ex illis  numerata pecunia in parua quantitate? Pro  parte negatiua arguitur primò. Iustum rerum   pretium est illud, quod in præsenti æstimatur secundum  communem vsum fori numerata pecunia; Sed quædam merces eiusdem speciei  æqualiter bonæ  venduntur eodem tempore  & loco viliori pretio: ergo illud est pretium  iustum, & non illud alterum carius expectata pecunia. Arguitur secundi. Si omnes illæ   merces venderentur eodem tempore & loco numerata pecunia, procul dubio æstimarentur multo viliori pretio, ergo carius pretium quod exigunt negotiatores propter  expectationem temporis iniquum est. Arguitur tertiò. Nam si licitum est vendere has  merces cariùs expectata pecunia, quam numerata, ergo quanto ad longius  tempus expectatur  solutio, licitum erit tanto cariùs vendere.
  
 Sed in oppositum est pro parte affirmatiua,  Primò. Quia modus debitus per se in vendendis huiusmodi mercibus est, vt vendantur eo  loco & tempore in magna quantitate: ex quo  statim sequitur, quod non possint vendi numerata pecunia, ergo iustum illarum pretium non   potest æstimari numerata pecunia, sed æstimandum erit expectata pecunia.
  
 Arguitur secundò. Si pretium iustum harum   mercium  æstimandum esset secundum  quod  venduntur   quedam ex ipsis de pręsenti numerata pecunia:  nemo vellet negotiari in huiusmodi mercibus, quia vix posset lucrari factas expensas.
  
   Arguitur tertiò. Si pretium iustum harum mercium deberet æstimari (vt quidam  aiunt) ac si omnes illæ merces venderentur numerata pecunia eodem loco & tempore: sequeretur, quòd esset iniustum pretium illud quo modo de facto venduntur  quædam merces ex illis numerata pecunia.  Probatur sequela. Quia si omnes illæ merces venderentur numerata pecunia. necessariò pretium deberet notabiliter vilescere  propter abundantiam mercium, & raritatem emptorum: imò verò non esset numerus emptorum sufficiens ad tantam copiam  emendam numerata pecunia, nisi in tantum   vilesceret pretium, quòd etiam pauperes inuitarentur ad emendum tapetes.
  
 De hac difficultate sunt & fuerunt varia  iudicia inter Magistros nostræ  ætatis. Magister Soto olim dicebat, quòd iustum pretium harum mercium deberet æstimari, ac  si omnes venderentur numerata pecunia:  Idem asserebat Magister Cano doctissimus:  quos ego ore proprio consului de ista definitione. Sed postea Magister Soto libro. 6.  de iustitia, quæstione. 4. articulo. 1. ad quartum, fatetur se diu ancipitem fuisse in hac re  definienda: sed tamen ibi iam declinat in  fauorem venditorum expectata pecunia: &   ait, licitum esse in casu prædicto cariùs vendere expectata pecunia quàm numerata, &   quòd illud ęstimatur iustum pretium quod  currit expectata pecunia in mercibus tam  magnæ quantitatis: quod quidem probat  argumento primo facto pro parte negatiua.  Quam sententiam tenuerat olim sapientissimus Victoria com munis præceptor huius scholæ. Alij vero doctores semper persistunt asserentes iniquum esse vendere carius expectata pecunia quàm numerata. Nihilominus aiunt, quòd in casu posito venditores licitè cariùs vendunt expectata pecunia quàm numerata, ratione lucri cessantis: eo quòd sunt perpetui negotiatores, & ideò patiuntur damnum in expectatione pecuniæ, quam si haberent præ   manibus, possent amplius negotiari & amplius lucrari.
  
 Sed tamen hæc sententia sufficienter impugnatur argumentis factis pro parte affirmatiua. Deinde. Falsum est, quòd in casu    posito sit verè lucrum cessans. Quia illi negotiatores non erant vendituri, imò neque  poterant vendere numerata pecunia, ergo  reuera non cessat illis lucrum.
  
 PRO decisione notandum est, quòd  pretium rei venalis dupliciter potest dici præsens. Vno modo dicitur præsens quod  hîc æstimatur à viris probis & prudentibus, etiamsi non statim & de præsenti physicè loquendo soluatur pretium: altero modo dicitur præsens quod statim de præsenti  physicè loquendo soluitur.
  
 Notandum est secundò, quòd pretium  præsens priori modo est iustum pretium  cuiuslibet rei venalis: pretium vero præsens secundo modo impertinenter se habet ad rationem iusti pretij: nam aliquando contingit vt coniungatur cum illo, aliquando verò expectatur iustum pretium  soluendum futuro tempore.
  
 Nota tertiò, quòd ratio quare in emptione mercium de quibus loquimur, non potest statim repræsentari pecunia, ea est: quia  pretium non potest colligi nisi ex ipsismet  mercibus in alijs locis & temporibus vendendis: propterea quòd huiusmodi prouisio mercium defertur per totam prouinciam & per totum Regnum, & ita ad arbitrium boni viri debet determinari tempus necessarium, intra quod huiusmodi  merces possint minutatim vendi in alijs locis & colligi pecunia: vnde totum illud  tempus debet reputari tanquam præsens respectu solutionis tantarum mercium. Explicatur hæc doctrina amplius. Si venditor ille magnus negotiator qui vehit tantas merces nauibus, mitteret illos ministros  suos per totum Regnum vt minutatim venderent merces numerata pecunia: certè totum illud tempus quo expectaret venditor ille pecunias pro mercibus suis, reputaretur præsens tempus, & diceretur quòd  ille vendit merces suas numerata pecunia:  sic etiam æquiualenter quando alij negotiatores emunt tales merces, considerandi  sunt quasi subordinati ministri illius magni  negotiatoris: quanuis enim non sint omnino ministri, quia efficiuntur domini mercium quas emunt: sed tamen  quod attinet ad rationem præsentialitatis pretij soluendi, perinde    sunt quasi ministri: sunt enim negotiatores  necessariò subordinati pro tantis mercibus  expendendis.
  
 Nota quartò, quòd forma quæ seruatur  à viris probis & prudentibus in emptione  harum mercium ea est, quòd primum taxetur pretium iustum secundùm æstimationem præsentem: deinde venditor & emptores conueniunt de tempore solutionis, quod  quidem determinandum erit maius, aut minus ad arbitrium boni viri: secundùm quòd  iudicabitur necessarium esse vt expendantur minutatim tales merces à negotiatoribus: & totum illud tempus debet reputari præsens, ac si solutio fieret numerata pecunia.
  
 HIS ita constitutis sit prima conclusio.  Licitum est in casu posito vendere illas merces cariùs expectata pecunia vsque ad prædictum tempus: quàm in præsenti venduntur eædem merces numerata pecunia in parua quantitate. Hæc conclusio patet ex fundamentis præiactis & argumentis factis pro  parte affirmatiua.
  
 Secunda conclusio. Non licet vendere  merces illas in magna quantitate cariùs quam   in præsenti æstimantur, etiam expectata pecunia. Ista conclusio probatur argumentis  factis pro parte negatiua. Et istæ conclusiones extenduntur ad omnes alios magnos negotiatores, qui in alijs regionibus quàm in  portu, vendunt merces in magna quantitate dummodo eædem merces non vendantur in magna quantitate numerata pecunia  eodem loco & tempore; tunc enim iustum  pretium omnium mercium erit illud quod  currit numerata statim pecunia.
  
 Tertia conclusio. Negotiator qui taxato  semel pretio prout in præsenti æstimatur, &   determinato etiam tempore solutionis necessario ad expeditionem prædictarum mercium vt dictum est, vendiderit cariùs, eo  quòd expectat ad longius tempus: vsurarius  est. Hoc probatur eisdem argumentis pro  parte negatiua factis, & proportionabiliter  dicendum est de negotiatore qui emit viliùs  in magna quantitate eodem tempore & loco, propterea quòd anticipat solutionem ante illud tempus necessarium, vt merces minutatim expendantur.
  
  Ex dictis sequitur, quòd respectu diuersorum emptorum, in prædicto casu bene potest determinari diuersum tempus maius aut  minus, necessarium tamen vt merces expendantur minutatim: sed nihilominùs tunc non   debet vendere cariùs vni quam alteri: propterea quòd vni est maius tempus necessarium ad expendendas merces quàm alteri:  & totum illud reputatur præsens respectu  solutionis.
  
 Quarta conclusio. Qui pecunia numerata emunt viliùs eodem tempore & loco, quia  minutatim emunt merces illas in parua quantitate: licitè  & iustè emunt. Ratio est: quia illæ merces sunt vltroneæ, & ideò meritò vilescunt in illo loco: quia ipse venditor compulsus necessitate vt sustentet se in portu vendit illas in parua quantitate; & signum est quod   ille contractus est licitus: siquidem ille venditor illo pretio non venderet omnes merces quas habet. Denique probatur. Quia tunc   estraritas emptorum ad emendas illas merces minutatim numerata pecunia: neque est  inconueniens quòd eodem tempore & loco sint duo distincta pretia: propter distinctum modum vendendi.
  
 Quinta conclusio. Alij negotiatores qui  postea easdem merces vendunt in singulis  oppidis, non possunt illas cariori pretio vendere expectata pecunia quam numerata. Probatur. Quia tunc magna quantitas illarum  mercium venditur numerata pecunia; ergo  inde accipienda est æstimatio iusti pretij.
  
 AD argumenta pro parte negatiua respondetur. Ad primum nego maiorem   si intelligatur de mercibus quæ vt in plurimum venduntur in magna quantitate, ac  proinde expectata pecunia quæ ex ipsis mercibus aliàs venditis debet colligi. Neque  tunc inconuenit quòd in parua quantitate  viliori pretio vendantur eodem tempore &   loco: quia tunc sunt merces vltroneæ.
  
 Ad secundum negatur consequentia. Quia  illæ conditionales non positæ in esse non constituunt pretium  iustum: quia pari ratione sequeretur, quod si aliquis habens magnam copiam frumenti, venderet minutatim pretio currenti  secundùm communem vsum fori: quòd ille esset iniustus. Probatur sequela. Nam si totum frumentum exponeret simul venditioni, certum est quòd pretium vilesceret propter copiam, ergo ille conditionales non faciunt iustum pretium.
  
 Ad tertium respondetur, quòd nos nunquam concessimus, quòd formaliter loquendo ratione expectationis soluendæ pecuniæ: licitum sit cariùs vendere quam numerata concedimus autem quòd materialiter  loquendo aliquando expectata pecunia, licitum est carius vendere quàm numerata propter alium iustum titulum: non solum ratione lucri cessantis vel damni emergentis: sed  etiam propter modum vendendi in magna  quantitate, quo venduntur aliquæ merces  necessario expectata pecunia, quæ ex ipsismet debet colligi alibi venditis in alio loco  & tempore, & totum illud tempus necessarium ad talem expeditionem reputatur tempus præsens moraliter loquendo pro illis  mercibus.
  
 DVbitatur decimò  & vltimò. An sicut  est licitum vendere cariùs expectata  pecunia quam numerata propter prædictum   modum vendendi in magna quantitate: ita  possit esse licitum aliquo titulo emere viliori pretio anticipata solutione propter modum emendi in magna quantitate, vel alia  quauis ratione?
  
 Arguitur primò pro parte affirmatiua.  Ex communi vsu negotiatorum lanarum,  qui emunt illas à pastoribus mense Octobris, aut Nouembris anticipata solutione:  multo viliori pretio, quàm sunt valituræ  mense Aprilis aut Maij: quando tradentur. V. g.  emunt mense Octobris. 30. argenteis arrobam vnam lanæ, quæ quidem quando tradenda est æstimabitur quadraginta argenteis. Sed durissimum esset condemnare multitudinem talium negotiatorum, ergo signum   est, quòd est aliquis titulus iustificans talem  contractum.
  
 Arguitur secundò. Negotiatio lanarum  necessaria est Regno Hispaniæ multipliciter: non solum ad faciendos pannos pro vestibus, sed etiam vt asportentur in Flandriam   ex quibus illic conficiantur tapetes & in Hispaniam remittantur: sed talis negotiatio fieri  non potest nisi magna copia lanarum ematur & vendatur ante ouium attonsionem,  ad hoc vt negotiatores certi quòd habituri    sunt illas illo tempore, præparent se & ministros suos ad lauandum & componendum  illas merces: ergo licitum erit emere mense  octobri viliori pretio, quod quidem pro tunc   æstimatur iustum.
  
 Arguitur tertiò. Multitudo venditorum  meritò solet esse causa minuendi pretium rerum venalium: sed mense Octobri & Nouembri, plurimi pastores vendunt lanas anticipata solutione lanarum, quas tradituri sunt  mense Aprili aut Maio: ergo merito mense  Octobri viliori pretio æstimantur. ¶ Confirmatur. Quia tunc videntur esse quasi merces vltroneæ propter necessitatem pastorum   ad soluendum pastum gregum.
  
 Arguitur quartò. Nam quod tempore traditionis lanarum pluris æstimentur, causa  est raritas mercium: eo quòd iam maxima  pars vendita fuerat anteriori pretio, ergo iustum pretium quod soluitur anticipata solutione, non debet regulari per illud pretium  quod currit tempore traditionis lanarum.  Probatur consequentia. Quia si iam non essent venditæ lanæ, profectò viliùs æstimarentur tempore attonsionis: eo quòd esset  magna copia mercium. Et confirmatur. Non   enim videtur iustum, vt maxima pars mercium venalium sequatur pretium minimæ   partis: sed minima pars lanarum venditur  tempore attonsionis: ergo lanæ quæ venduntur mense Octobri aut Nouembri, non debent sequi pretium lanarum quæ vendutur mense Maio.
  
 Quintò arguitur. Merces istæ  lanarum habent ex natura sua, quòd sumptus pascendi  greges ex ipsa lana nutrienda colligantur, ergo cum tempus soluendi pastum sit priusquam   tempus attondendi oues: sequitur, quod  pretium   iustum lanarum debeat æstimari & iudicari  pro tempore solutionis pastus, quando lanæ   venduntur anticipata solutione.
  
 Vltimò. Idem modus emendi permittitur  & est in vsu in emptione piscaturæ marinæ   anticipata solutione viliori pretio: eo quod piscatura non posset seruari nisi iam essent certi emptores, & soluissent aliquod pretium pro  expensis piscatorum, ergo pari ratione iustus  erit ille contractus lanarum. De hac difficultate sunt duæ seutentiæ. Altera est Magistri  Soto libro. 6. de iustitia, quæst. 4. art. 1. ad 4.     vbi tenet partem affirmatiuam propter quintum argumentum quod fecimus: sed adijcit  conditionem, dummodò absit fraus, scilicet,  quòd non fiat solutio anticipata solutione  nisi per tres vel quatuor menses ante attonsionem ouium, aut saltem fiat intra annum  traditionis lanarum: nam si fiat antea viliori pretio, erit emptio vsuraria. Altera sententia est Ioannis de Medina in lib. de restitutione quæst. 88. capit. 6. vbi reprobat omnino talem contractum emptionis rationibus  communibus, quibus reprobari solet emptio  quæ fit viliori pretio propter anticipatam  solutionem.
  
 Pro intelligentia huius difficultatis, oportet examinare factum ipsum quod facile variatur pro diuersitate temporum. Etenim  quando scripsit Soto & Ioannes de Medina,  ita contingebat in contractibus huiusmodi  mercium, quòd omnes lanæ quæ attondebantur mense Aprili, ferè omnes iam venditæ erant anticipata solutione, saltim mense  Decembri: pauci autem pastores diuites reseruabant venditionem ad mensem Aprilem aut Maium. Ratio autem facti erat: quia  tunc erant plurimi emptores lanarum qui  transmittebant illas in Flandriam, ita sanè vt  nulla vellera lanæ remanebant apud pastores exposita venditioni. Nunc autem nostris  temporibus non ita se habent res. Quoniam  propter quotidiana bella in Flandria, & propter pericula piratarum, non est tam frequens  iste contractus & negotiatio lanarum: sed  omnino superest apud pastores magna  multitudo vellerum: ita vt vendantur postea etiam in mense Decembri, partim numerata pecunia partim expectata.
  
 Nunc igitur si loquamur de priori illo  tempore, sit prima conclusio. Probabilis est  sententia Magistri Soto propter argumenta  pro parte affirmatiua. Etenim ratio quare  tempore traditionis lanarum, quæ venditæ   fuerant anticipata solutione, aliæ lanæ  vendantur cariori pretio numerata pecunia erat  quia tunc erat raritas mercium & frequentia emptorum, quæ ratio erat quasi per accidens respectu iusti pretij lanarum quæ venditæ fuerant in maxima quantitate anticipata solutione. Huic sententiæ adhærent multi  viri docti ex nostra familia Prædicatoria.
  
  Nihilominùs sit secunda conclusio. Eodem ipso tempore mihi probabilius est, quod   illa emptio est iniqua & vsuraria. Probatur  primò. Nam pari ratione ex opposita sententia sequeretur, licitum esse emere quoscunque fructus terræ ab agricolis patientibus necessitatem, viliori pretio quàm sint valituri tempore traditionis. Probatur sequela.  Quia eadem est ratio vtriusque contractus.  Præterea. Talis contractus habet manifestam speciem vsuræ; nam continet implicitè mutuum ex quo mutuator lucrum recepturus est. v. g. pro 30. datis de præsenti recepturus est 40. tempore attonsionis lanarum.  Quod si aliquis dicat, quòd modo pastor  non vendit immediatè lanas quando recipit numeratam pecuniam, sed vendit obligationem reddendi certam quantitatem lanarum tempore attonsionis. Ista tamen solutio non sufficit. Quoniam obligatio ad reddendum 40. valet 40. emptor autem dat triginta: ergo vsurarius est, ac si mutuaret 30. recepturus 40. Et deniquè. Nulla ratio est sufficiens ad excusandum huiusmodi contractum ab vsura: ergo cum habeat speciem vsurę vsura est. Antecedens probatur soluendo argumenta sententiæ affirmatiuæ, & simul proferendo nouas rationes, quibus ille contractus probatur vsurarius. ¶ Ad primum enim  respondetur, quòd illa consuetudo est iniqua sicut aliæ multæ in republica: quanuis  aliquando excusentur negotiatores autoritate Doctorum quos consulunt: aliquando  verò non excusantur: quia nolunt cognoscere veritatem, sed affectant ignorantiam ne faciant restitutionem. ¶ Ad secundum argumentum negatur consequentia. Nam tunc  temporis dupliciter fieri poterat talis negotiatio lanarum. Vno modo emendo eas expectata etiam pecunia ad tempus traditionis lanarum, eodem pretio quo tunc erant  valituræ: altero modo numerata pecunia &   anticipata solutione, eodem pretio quo erant   valituræ tempore traditionis.
  
 Ad tertium respondetur, quòd multitudo venditorum in casu posito superabatur à multitudine emptorum qui diligentissimè quærebant lanas emendas anticipata  solutione viliori pretio: quapropter illa multitudo venditorum non minuebat pretium iustum; sed necessitas pastorum erat in causa  vt quærerent pecunias quasi ad vsuras: vnde  quanuis appellaretur ille contractus emptionis, non tamen erat reuera venditio quantùm   ad substantiam: quia non tradebantur merces. ¶ Ad confirmationem respondetur, quod   propriè loquendo non sunt merces vltroneæ. Primò quidem, quia sunt plurimi emptores quærentes eas. Deinde, quia reuera  pro tunc illæ merces non sunt in actu sed  producendæ erant in ipsis gregibus: quapropter vendentes de præsenti nihil tradunt,  nisi obligationem tradendi lanas eo tempore, quo cariùs sunt valituræ. Quapropter  quemadmodum si quis alius negotiator emeret illam obligationem tradendi quadraginta, tempore attonsionis, pro triginta de præsenti numeratis, erit vsurarius: ita erit vsurarius qui dicitur emere lanas valituras quadraginta, pro triginta numeratis de pręsenti.
  
 Ad quartum respondetur, quòd in illo  casu ratio quare pretium augebatur tempore attonsionis, non erat solum raritas mercium venalium: sed etiam multitudo emptorum, ita sanè vt si nullæ merces venditæ fuissent anticipata solutione: nihilominùs tunc pretium augesceret propter multitudinem emptorum.
  
 Ad confirmationem respondetur, primò   quidem, quòd non satis constabatan maxima pars lanarum venderetur anticipata solutione. Etenim pastores pecuniosi non vendebant anticipata solutione. Deinde pastores minus diuites non vendebant nisi tantum lanarum, quantum opus erat ad pastum gregis soluendum. Sed demus ita esse,  quòd mense Nouembri vel Decembri venderetur maxima pars lanarum; non inde sequitur, quòd pretium iustum sit illud quod  soluebatur anticipata solutione. Nam eadem   ratione sequeretur, quòd si quis venderet  eodem tempore & loco lanas tradendas  mense Iunio, eo pretio quo tunc essent valituræ: quòd ille contractus esset iniquus ex  parte vendentis. Patet sequela. Quia secundùm alteram opinionem, minima quantitas deberet sequi pretium maioris quantitatis quæ vendebatur anticipata solutione. Consequens autem esse falsum manifestissimum  est: quoniam ille contractus ab omnibus    approbatur tanquam iustus expectata solutione eo pretio quo merces valituræ sunt  tempore traditionis, vt diximus titulo. 4.  conclusione. 2. & titulo. 5. argumento. 2. contra Caietanum.
  
 Ad quintum argumentum respondetur  negando consequentiam. Quia pari ratione sequeretur vt diximus, licitum esse emere fructus terræ futuros viliori pretio, cum  obligatione tradendi tempore quo cariùs  sunt valituri. Similiter licitum esset emere à   pastoribus carnes gregis viliori pretio anticipata solutione: quam sint valituræ tempore traditionis.
  
 Ad sextum negatur consequentia. Neque enim est eadem ratio. Primò quidem,  quia piscatura conseruari non potest nisi præsto adsint emptores qui illam recipiant quam   antea emerant, siue expectata siue numerata  pecunia. At verò lanæ optimè conseruantur. Deinde est differentia: quoniam eodem  pretio emitur piscatura ante piscationem  eodem tempore & loco numerata pecunia  & expectata solutione. At vero lanę non eodem pretio emuntur numerata pecunia &   expectata solutione. Concludamus igitur, quòd regula communis est, vt contractus emptionis & venditionis viliori pretio  anticipata solutione quàm expectata, est vsurarius ex parte ementis: vt docet Diuus Thomas quæstione. 78. articulo. 2. ad septimum.   nisi vbi fuerit aliquis titulus manifestus eorum quos approbamus. v. g. lucri cessantis  & damni emergentis.
  
 Vltima conclusio. Si loquamur de ipso  facto nostris temporibus, venditio quæ fit  lanarum ad creditum cariori pretio numerata pecunia quàm expectata: iniqua est &   vsuraria. Ratio est manifesta, quia nunc de  facto est magna multitudo vellerum lanæ   apud ipsos pastores, quam vendunt numerata pecunia mense Octobri, Nouembri, &   Decembri, viliori pretio, quam expectata  solutione. Constat autem quòd regula iusti  pretij est communis vsus fori, quando ipsæ   merces traduntur numerata pecunia in magna quantitate:  & idcirco si cariori pretio  vendantur expectata pecunia, tunc vsurarius  implicitè est iste contractus. Et hæc de ista  quæstione dicta sufficiant.
  
  
  
  
  
         QVÆSTIO LXXVIII.   De Vsura.
  
 DEINDE considerandum est  de peccato vsuræ, quod committitur in mutuis. ¶ Et circa hoc  quæruntur quatuor.
  

   ARTICVLVS PRIMVS.   ¶  Vtrùm accipere vsuram pro pecunia mutuata sit peccatum.
  
 AD Primum sic proceditur.{
         3. dist. 37. art. 6. Et mal. q. 13. art. 4. Et quot. 3. artic. 19. & opus. 73. cap. 4. & 15.        
}   Videtur, quod accipere vsuram pro pecunia mutuata  non sit peccatum. Nullus enim peccat ex hoc, quòd sequitur exemplum   Christi. Sed Dominus de seipso dicit, Luc. 19. "Ego veniens cum vsuris exegissem illam", scilicet pecuniam mutuatam. Ergo non est peccatum accipere vsuram pro mutuo  pecuniæ.
  
 ¶ 2 Præterea. Sicut dicitur in  Psalm. 18. "Lex Domini immaculata": quia scilicet peccatum prohibet.  Sed in lege diuina conceditur aliqua vsura: secundùm illud Deuter.  23. "Non fœnerabis fratri tuo ad vsuram, pecuniam, nec fruges, nec quamlibet aliam rem, sed alieno." Et quod  plus est, etiam in præmium repromittitur pro lege seruata, secundùm   illud Deuter. 28.  "Fœnerabis gentibus multis, & ipse à nullo fœnus accipies." Ergo accipere vsuram non est  peccatum.
  
 ¶ 3 Præterea. In rebus humanis  determinatur iustitia per leges ciuiles. Sed secundùm eas conceditur  vsuras accipere. Ergo videtur non  esse illicitum.
  
  ¶ 4 Præterea. Prætermittere consilia non obligat ad peccatum. Sed  Lucæ. 6. inter alia consilia ponitur,  "Date mutuum, nihil inde sperantes." Ergo accipere vsuram non est  peccatum.
  
 ¶ 5 Præterea. Pretium accipere  pro eo, quod quis facere non tenetur, non videtur esse secundùm se  peccatum. Sed non in quolibet casu  tenetur pecuniam habens eam proximo mutuare. Ergo licet ei aliquando pro mutuo accipere pretium.
  
 ¶ 6 Præterea. Argentum monetatum  & in vasa formatum, non differt specie. Sed licet accipere pretium   pro vasis argenteis accommodatis.  Ergo etiam licet accipere pretium  pro mutuo argenti monetati. Vsura  ergo non est secundùm se peccatum.
  
 ¶ 7 Præterea. Quilibet potest licitè accipere rem quam ei dominus  rei voluntariè tradidit: sed ille, qui  accipit mutuum, voluntariè tradit  vsuram. Ergo ille qui mutuat, licitè   potest accipere.
  
 SED contra est, quod dicitur  Exod. 22. Si pecuniam mutuam dederis populo meo pauperi, qui habitat tecum, non vrgebis eum quasi  exactor: nec vsuris opprimes.
  
 RESPONDEO dicendum,  quòd accipere vsuram pro pecunia  mutuata, est secundùm se iniustum:  quia venditur id quod non est, per  quod manifestè inæqualitas constituitur, quæ iustitiæ  contrariatur. Ad  cuius euidentiam sciendum est, quod   quædam res sunt, quarum vsus est  ipsarum rerum consumptio, sicut  vinum consumimus, eo vtendo    ad potum, & triticum consumimus,  eo vtendo ad cibum. Vnde in talibus non debet seorsum computari  vsus rei à re ipsa, sed cuicunque conceditur vsus, ex hoc ipso conceditur res, & propter hoc in talibus,  per mutuum, transfertur dominium.  Si quis ergo seorsum vellet vendere   vinum, & vellet seorsum vendere  vsum vini, venderet eandem rem  bis, vel venderet id quod non est.  Vnde manifestè per iniustitiam peccaret. Et simili ratione iniustitiam  committit qui mutuat vinum, aut  triticum, petens sibi duas recompensationes: vnam quidem restitutionem æqualis rei, aliam verò pretium vsus, quod vsura dicitur. Quædam verò sunt, quorum vsus non  est ipsa rei consumptio, sicut vsus  domus est inhabitatio, non autem  dissipatio. Et ideo in talibus seorsum potest vtrunque concedi, puta  cum aliquis tradit alteri dominium domus, reseruato sibi vsu ad aliquod  tempus: vel econuerso, cùm quis concedit alicui vsum domus, reseruato  sibi eius dominio. Et propter hoc licitè potest homo accipere pretium  pro vsu domus, & præter hoc petere domum accommodatam, sicut  patet in conductione & locatione  domus. Pecunia autem secundùm  Philosophum in  †{
         Li. 5. Ethic. ca. 5. & 1. Polit. c. 6. & 7. tom. 5.        
}  5. Ethicor. & in  1. Politic. principaliter est inuenta  ad commutationes faciendas. Et  ita proprius & principalis pecuniæ   vsus, est ipsius consumptio, siue distractio, secundùm quod in commutationes  expenditur. Et propter hoc  secundùm se est illicitum pro vsu    pecuniæ mutuatæ accipere pretium,  quod dicitur vsura. Et sicut alia iniustè acquisita tenetur homo restituere, ita restituere tenetur pecuniam, quam per vsuram accepit.
  
 AD primum ergo dicendum, quod   vsura ibi metaphoricè accipitur pro  superexcrescentia bonorum spiritualium, quam exigit Deus, volens  vt in bonis acceptis ab eo, semper  proficiamus: quod est ad vtilitatem  nostram, non eius.
  
 AD secundum dicendum, quòd  Iudæis prohibitum fuit accipere vsuram à fratribus suis, scilicet Iudæis:  per quod datur intelligi, quòd accipere vsuram à quocunque homine  est simpliciter malum. Debemus  enim omnem hominem habere quasi  proximum, & vt fratrem, præcipuè   in statu Euangelij, ad quod omnes  vocantur. Vnde in Psalm. 14. absolutè dicitur, "Qui pecuniam suam  non dedit ad vsuram". Et Ezech. 18.   "Qui vsuram non accepit". Quòd autem ab extraneis vsuram acciperent,  non fuit eis concessum quasi licitum,  sed permissum ad maius malum vitandum, ne scilicet à Iudæis Deum  colentibus vsuras acciperent propter auaritiam, cui dediti erant, vt  habetur Isai. 56. Quod autem in præmium promittitur, fœnerabis gentibus multis, &c. fœnus ibi largè   accipitur pro mutuo, sicut &  Ecclesiast. 29. dicitur, multi non causa nequitiæ non fœnerati sunt, id est, non   mutuauerunt. Promittitur ergo in  præmium Iudæis abundantia diuitiarum: ex qua contingit quòd alijs  mutuare possint.
  
   AD tertium dicendum, quòd leges humanæ dimittunt aliqua peccata impunita, propter conditiones hominum imperfectorum, in  quibus multæ vtilitates impedirentur, si omnia peccata districtè  prohiberentur pœnis adhibitis. Et ideo  vsuras lex humana concessit, non  quasi æstimans eas esse secundum  iustitiam, sed ne impedirentur vtilitates multorum. Vnde in ipso iure ciuili dicitur, quòd res quæ vsu  consumuntur, neque ratione naturali, neque ciuili recipiunt vsumfructum, & quod Senatus non fecit earum rerum vsumfructum, nec  enim poterat, sed quasi vsumfructum constituit, concedens scilicet vsuras. Et Philosophus naturali  ratione ductus dicit †{
         Lib. 1. ca. 7. parum ante medium, to. 5.        
}  in primo Politic. quòd vsuraria acquisitio pecuniarum est maximè præter naturam.
  
 AD quartum dicendum, quòd  dare mutuum, non semper tenetur  homo. Et ideo quantum ad hoc ponitur inter consilia: sed quòd homo  lucrum de mutuo non quærat, hoc  cadit sub ratione præcepti: potest  tamen dici consilium per comparationem ad dicta Pharisæorum, qui  putabant vsuram aliquam esse licitam, sicut & dilectio inimicorum  est consilium. Vel loquitur ibi non  de spe vsurarij lucri, sed de spe, quę   ponitur in homine. Non enim debemus mutuum dare, vel quod cumque  bonum facere propter spem hominis, sed propter spem Dei.
  
 AD quintum dicendum, quòd  ille qui mutuare non tenetur, recompensationem potest accipere eius    quod fecit, sed non amplius debet  exigere. Recompensatur autem sibi  secundum æqualitatem iustitiæ, si  tantum ei reddatur, quantum mutuauit. Vnde si amplius exigat pro  vsu fructu rei, quæ alium vsum non   habet, nisi consumptionem substantiæ, exigit pretium eius quod non  est, & ita est iniusta exactio.
  
 AD sextum dicendum, quòd  vsus principalis vasorum argenteorum, non est ipsa eorum consumptio. Et ideo vsus eorum potest vendi licitè, seruato dominio rei: vsus  autem principalis pecuniæ argenteæ est distractio pecuniæ in commutationes. Vnde non licet eius  vsum vendere, cum hoc, quòd aliquis velit eius restitutionem, quod  mutuo dedit. Sciendum tamen quòd  secundarius vsus argenteorum vasorum posset esse commutatio: &   talem vsum eorum non licet vendere. Et similiter potest esse aliquis  secundarius vsus pecuniæ  argentæ,  vtputa si quis concederet pecuniam  signatam ad ostentationem, vel ad  ponendum loco pignoris. & talem  vsum pecuniæ licitè homo vendere potest.
  
 AD septimum dicendum, quòd  ille qui dat vsuram, non simpliciter  voluntariè dat, sed cum quadam necessitate, inquantum indiget accipere pecuniam mutuo, quam ille  qui habet, non vult sine vsura mutuare.

  

 SVMMA ARTICVLI.
  
 PRima conclusio. Accipere vsuram pro  pecunia mutuata est secundum se iniustum. Ratio est. Quia venditur id quod  non est.
  
   Secunda conclusio. Pecunia quæ per vsuram acquiritur, est necessario restituenda  ex iustitia.

  
 COMMENTARIVS.
  

 MAteria hæc celebris est inter Theologos & Iuristas. Theologi quidem  agunt de illa in 4. dist. 15. Adrianus in 4. in  materia de restitutione. Conradus in tractatu de contractibus à quæst. 21. Ioannes de  Medina in lib. de restitutione in tractatu speciali de rebus per vsuram acquisitis. Abulen.  tomo. 7. super Matth. cap. 25. quæst. 164. &   deinceps. Soto lib. 6. de iustitia.  Vtriusque Iurisperiti in titulis de vsuris. Et Gratianus in Decreto dist. 47. & 14. causa. quæst. 4. Vbi videndus erit Cardinalis Turre Cremata. Summistæ in verbo vsura.

  
 De nomine & definitione  vsuræ.
  
 ANTE omnia in hoc tractatu explicandum est, quid significet, & quid  sit vsura. De notione quidem huius vocabuli sciendum est, esse Ciceronianum, & habere amplam significationem. Significat  enim vsum rei cuiuscumque siue bonum  siue malum. Idem dicimus de hoc nomine  Fœnus. Est enim idem quòd vsura: & fœneror, idem est quod exercere vsuras. Iam verò ex vsus accommodatione inter doctores,  huiusmodi vocabula in malam partem tantùm accipiuntur, vt significent pretium rei  iniquum quod capitur ex re quæ vsu consumitur. Quæ quidem acceptio quasi per antiphrasim ortum habuisse videtur: sicut bellum dicitur, quia est res minime bella, & lucus, quia non habet lucem, & piscina, quæ   piscibus caret. Sic etiam quando quis vult  pretium vltra sortem pro re quæ nullum habet fructum aut vsum præter distractionem  & consumptionem ipsius; dicitur tale pretium vsura. Accipitur deinde pro ipso vitio,  hoc est, pro habitu qui est principium talium actionum iniquarum. Accipitur etiam  pro ipsa actione vsuras accipiendi. Quandoque verò accipitur pro obiecto illius habitus iniqui.
  
 Exemplum est in alijs omnibus vitijs &    virtutibus. Furtum enim dicitur ipsa rei alienæ occulta acceptio. Aliquando verò dicitur ipsamet res occultè accepta. Similiter fides quandoque dicitur res ipsa per fidem credita, aliquando ipse actus credendi, aliquando ipse habitus. Sic vsura accipitur in consilio Agathensi, & refertur. 14. quæst. 3. capite  vlt. Vbi dicitur vsura est vbi amplius requiritur, quam datur. Ecce vbi requisitionem vocauit vsuram. Pro obiecto verò accipitur à   D. Ambrosio, & refertur vbi sup. 14. q. 3. Vbi  ait quodcunque accedit sorti vsura est. Eodem pacto accipitur à D. Hiero. lib. 6. super  Ezechielem cap. 18. & refertur vbi suprà.
  
 Deinceps definitionem quid rei inquiramus incipientes à diffinitione vsuræ prout  accipitur pro obiecto. Vsura itaque in hac  acceptione est, vt D. Tho. definit in hoc articulo, pretium vsus rei mutuatæ. In eodem  incidit alia definitio, scilicet, lucrum ratione  mutui ex pacto. Hinc colligitur definitio  vsuræ in altera acceptione pro vitio. Est  enim vsura iniustitia per quam accipitur pretium vsus rei mutuatæ. Vel aliter, vsura est  iniustitia qua accipitur lucrum ratione mutui ex pacto.
  
 Pro harum definitionum intelligentia notandum est primò, quod tria requiruntur ad vitium vsuræ. Primò quidem quod in tali contractu sit mutuum, hæc enim est propria & sola  materia vsuræ. In quo datur intelligi, quòd  vsura solùm habet locum in rebus vsu consumptibilibus, quarum proinde dominium  transfertur per talem contractum. Sicut reuera transfertur per omnem mutuationem.  Prædicta differentia distinguitur vsura à fraudulentia emptionis & venditionis; qui contractus versatur etiam circa res quæ non  consumuntur vsu, sed sunt materia commodationis. Obseruandum est tamen, non esse necessarium ad rationem vsuræ, quòd  mutuum sit expressum & manifestum: sed  satis est quòd sit implicitum & virtuale. v. g.  Vendit quis cariori pretio quàm præsenti  iusto merces suas ex eo tantùm quòd expectat solutionem futuram; Ibi certè est vsura  virtualis, & implicitum mutuum. Etenim perinde pollet illa venditio, ac si modo venditor acciperet ab emptore iustum  pretium præsens, & illud ipsum daret    mutuum emptori vsque ad tempus præstitutum & præscriptum solutioni, & exigeret  lucrum ratione illius mutui.
  
 Secundò. Requiritur intentio accipiendi  lucrum ratione mutui. Et hoc ipsum expressum est in altera definitione. Colligitur  autem manifestè ex D. Thom. definitione.  Etenim cùm res mutua necessariò debeat  restitui eadem in specie mutuatori, si pro  vsu illius pretium accipere velit, iam manifeste intendit lucrum. Quapropter, siquis  accipiat quod aliàs sibi debebatur, vt redimat suam vexationem, quoniam aliter nequibat recuperare debitum; etiam si ratione mutui dicat se id petere, non est vsura:  siquidem non est lucrum verum quod capit ex mutuo. Hoc modo potest intelligi  Ambros. sup. lib. de Tobia. cap. 15. quod refertur. 14. quæst. 4. cap. finali. vbi ait. "Ab illo  exige vsuras, cui meritò nocere desideras,  cui iure inferuntur arma, huic legitimè auferuntur vsuræ, quem bello vincere non potes, ab hoc vsuras exige." Et concludit. "Ergo  vbi ius est belli, ibi ius vsuræ." Loquitur itaque   Ambr. de vsura secundum apparentiam, non  secundum rei veritatem. Tertiò requiritur  pactum & obligatio explicitè vel implicitè,  ratione cuius mutuatarius teneatur, saltem  secundum iustitiæ figuram quantum est ex  parte contrahentium voluntate sua, quoniam  re vera & absolutè nulla est obligatio ex parte mutuatarij ad reddendas vsuras. Obserua  tamen quòd quando obligatio, qualiscunque   illa est, fuerit implicita, contingere potest,  quòd altera tantum pars intendat inducere  talem obligationem. Et tunc si mutuator intendat inducere obligationem, contractus  erit vsurarius, etiam si mutuatarius non intelligat. Si verò mutuatarius existimet se  obligari, & mutuator non id intendat, non  erit vsurarius contractus, etiam si mutuatarius soluat vsuras. Ratio huius differentiæ   est: quia vsura est formaliter in mutuatore.  Verum est tamen quòd mutuator quando  postea nouerit animum mutuatarij, tenebitur restituere vsuras.

  
 Diuisio vsuræ.
  
 IAM vero diuidere oportet vsuræ rationem. Altera enim dicitur realis & exterior: altera mentalis & interior. Exterior  quidem committitur quando interuenit pactum saltem implicitum. Mentalis verò est  mentis propositum recipiendi lucrum ex  mutuo. Obseruandum est tamen, quòd  mentalis vsura dupliciter dicitur: vno modo  communi quadam acceptione cum alijs vitijs  mentalibus, quæ mentalia dicuntur quatenus mente sola perpetrata sunt, nullo exteriore subsecuto effectu. Sicut mentale homicidium dicitur, quod solo proposito vel desiderio terminatum est. Sic etiam mentalis  vsura est propositum absque effectu accipiendi lucrum ex mutuo. Altero modo specialiter dicitur mentalis vsura etiam si secuta fuerit acceptio lucri ex mutuo, quando  nullum pactum, ne implicitum quidem,  præcesserat. Et hæc vsura dicitur solum propositum, ita vt excludat pactum, non autem  effectum. Et in hac acceptione multa disputant doctores de vsura mentali.
  
 DVbitatur primò. An vsura sit prohibita iure naturali, an verò solum iure positiuo diuino vel humano?
  
 Arguitur primo pro parte negatiua. Quod  iure naturæ prohibetur, nunquàm est licitum: sed D. Ambrosius vbi supra dicit aliquando esse licitum, ergo non est intrinsecè   malum exigere vsuras.
  
 Arguitur secundo argumento quinto D.  Thomæ. Licitum est iure naturæ pretium  exigere pro actione quam alias homo facere non tenetur, sed homo non tenetur mutuare, ergo pro actione mutuandi potest  aliquid iustè petere & accipere. Maior probatur exemplo, quia licite potest saltator  pro saltatione pretium accipere, eo quòd  saltatio est opus ad quod alias homo non tenebatur.
  
 Arguitur tertio, & replicatur contra solutionem D. Tho. ad quintum. Vbi ait quòd  potest quidem mutuator recompensationem petere à mutuatario, sed illa recompensatio iusta nihil aliud est, quàm quòd  mutuatarius reddat quantum accepit. Hæc  D. Thomas. Contra hoc sic argumentor.  Mutuator qui mutuat centum aureos, amplius dat, quàm sibi reddat mutuatarius quo  tempore soluit centum aureos, ergo ratione  illius excessus potest aliquid ampliùs accipere. Probatur antecedens. Quia vltra centum aureos quos mutuator dederat, dedit  simul obligationem ad non petendum illos ante præfinitum tempus; sed hæc obligatio non exigendi suas pecunias pretio  æstimabilis est, sicut & obligatio ad mutuandum vel vendendum æstimatur pretio, ergo &c. Confirmatur & explicaturam  plius illud antecedens. Mutuat Petrus Paulo centum aureos reddendos quandocumque Petrus petierit. Mutuat etiam Ioannes  Paulo totidem aureos reddendos post annum, tunc videtur quòd Ioannes amplius  det Paulo quàm Petrus: quia dat notabilem  obligationem ad non repetendum, ergo iusta recompensatio quam debet Paulus facere, non debet esse æqualis erga Petrum &   erga Ioannem. Confirmatur secundò. Si  Ioannes se obligaret per integrum annum  ad mutuandum Paulo pecunias quoties  Paulus peteret vsque ad centum aureos, proculdubio Ioannes iustè postularet pretium  pro illa obligatione, sed æqualis imò eadem  videtur obligatio dare centum aureos nunc  cum obligatione non repetendi per totum  annum, hoc enim videtur esse continuata  obligatio mutuandi vel ratam habendi mutuationem, ergo talis obligatio pretio æstimabilis est. Confirmatur tertiò. Si obligatio  non repetendi mutuatum intra annum, non  est pretio æstimabilis, ergo nec obligatio  non repetendi intra duos vel quatuor vel viginti annos non erit pretio æstimabilis. Probatur consequentia, quia non differunt nisi  secundum magis & minus.
  
 Arguitur quartò. Sententia quæ sentit licitum esse emere pagas acerbas minori pretio de præsenti dato quàm ipsæ constant, videtur quibusdam probabilis, ergo probabilis sententia erit, esse licitum dato minori pretio in præsenti emere obligationem mutuatarij ad reddendum plus pecuniæ in futuro.  ¶ De hac quæstione sciendum est, fuisse  hæreticos asserentes licitum esse dare mutuo pecunias ad vsuram. Græci fuerunt in  hac sententia, vt refert Guido Carmelita in  summa de hæresibus. Castro in lib. de hæresibus. verbo vsura. Albanenses etiam fuerunt in eadem sententia, vt refert Gabriel  Prateolus. lib. 1. de vitis & vitijs hæreticorum cap. 22. Eandem secutus fuit Carolus  Molinæus Iurista sed Lutheranus, vt refert  episcopus Segobien. lib. 3. Variarum. & Nauarro in Commentario. super cap. 1. 14. quęstione. 3. Qui hæreticus aiebat, licitas esse  vsuras, si exerceantur cùm moderamine  quod habetur in. l. eos. C. de vsuris. Abulensis concedit quidem vsuras esse prohibitas,  & esse peccatum. Cæterum in loco citato.  quæst. 171. & 172. negat esse prohibitas iure  naturæ: sed ait, tantùm iure positiuo prohiberi. In eàdem sententia aiunt esse aliquos  Iurisperitos, vt refert Soto vbi suprà quæst.  1. articulo. 1.
  
 PRO decisione veritatis sit prima conclusio. Secundum fidem Catholicam asserendum est vsuras esse illicitas &  oppositum   est hæresis. Hæc conclusio expresse definitur  in Concilio Viennensi sub Clemente VIII.  & refertur in Clementina vnica de vsuris.  §. vltimo. Neque ista conclusio est recens  sententia Ecclesiæ, sed est communis consensio totius Ecclesiæ  à temporibus Niceni  Concilij, vbi Canone. 18. & refertur. 14. q. 4.  cap. quoniam. sic habetur, quoniam multi  clerici auaritiæ causa turpia lucra sectantes  obliti sunt Diuini præcepti, quo dictum est  Psal. 14.  "Qui pecuniam suam non dedit ad  vsuram." Ecce vbi concilium ait, esse Diuinum   præceptum. Sunt etiam innumera testimonia aliorum Conciliorum & Pontificum &   sanctorum Patrum, quibus semper vsura improbata est communi assertione totius Ecclesiæ. Quæ testimonia referuntur. 14. q. 3.  & 4. & 5. & 6. & 47. d. & in Decretalibus, &   in sexto, in titulis de vsuris. Quæ omnia longum esset recensere. Et denique omnes scholastici Doctores ita censuerunt & sentiunt.
  
 Secunda conclusio. Vsura prohibita est  iure naturali. Probatur primò, testimonijs  Philosophorum qui naturali ratione ducti  vsuram reprobauerunt. Imprimis, Aristot.  1. Polit. capite. 6. & cap. 7. improbat vehementer vsuram, aitque eam esse præter naturam. Idem ait. 4. Ethicorum cap. 1. Item  Cicero lib. 2. de finibus ait, interrogatum Catonem quid esset fœnerari, respondisse, quòd  esset hominem occidere. Quasi æquipararet Cato fœnerationem cum homicidio  quantùm ad hoc quòd est esse contra iustitiam & ius naturæ. Plutarchus opusculum  fecit, cui titulum inscripsit, quòd non oporteat fœnerari. Item Appianus Alexandrinus  lib. 1. de bello ciuili. & Marcus Cato de re  rustica, vsuras vehementer improbant. Certum ergo est, quòd lumine naturali cognoscitur iniustitia vsurarij. Ratione deinde probatur conclusio. Prima quidem & optima  ratio est D. Thom. in hoc articulo. Iniquum  est & contra ius naturæ vendere idem bis,  aut vendere id quod non est: sed qui accipit  vsuram pro pecunia mutuata, vel quasi vendit idem bis, vel certe vendit id quod non  est, ergo. Maior probatur. Quia ratione naturali notum est, esse iniquum rem vendere  pluris quàm valeat. Minor probatur. Nam  qui dat mutuum ad vsuram, recipit postea  quidem tantum quantum dedit: & insuper pro vsu illius, qui nullius est pretij seorsum à pecunia, accipit aliquid aliud: ergo  aut rem ipsam vendit bis, aut certè pro vsu,  qui seorsum non est æstimandus, aliquid  accipit. Cæterùm de distinctione inter dominium & vsum rerum quæ vsu consumuntur, diximus multa supra in materia  de dominio. Quanuis enim inter se habeant   distinctionem metaphysicam: tamen quod  attinet ad pretium & valorem, non potest  distingui vsus rei vsu consumptibilis à re  ipsa cuius vsus est vt consummatur.
  
 Secunda ratio sit ex comparatione. Quia etiam   si vsus equi est seorsum aliquando  computandus, &  æstimandus quantum ad pretium, vt. v. g.  quando aliquis conducit equum reddit  equum, & etiam pretium vsus equi; tamen  qui equum vendit iusto pretio, non potest  accipere aliud pretium pro vsu ipsius equi:  eo quòd per venditionem equi transtulit  dominium in emptorem. At verò mutuator qui dat pecuniam transfert dominium  eius in mutuatarium redditurum æqualem pecuniam, ergo iniquum erit contra  ius naturæ, quòd mutuator accipiat aliquid pro vsu pecuniæ. Probatur consequentia. Quia multo minùs distinguitur vsus pecuniæ  à pecunia, quàm vsus equi ab equo,  ergo si in venditione equi, propterea quòd  transfertur dominium, non est licitum recipere pretium pro vsu; multò minùs licitum erit accipere pretium pro vsu pecuniæ.    Confirmatur. Quoniam contra totum naturæ ius est, vt quis accipiat pretium pro  vsu rei cuius nullum habet dominium, vel  vsumfructum, sed mutuator neque dominium neque vsumfructum habet pecuniæ   mutuatæ, ergo est contra ius naturæ, quòd  exigat pretium pro vsu pecuniæ: sed solùm  poterit obligare mutuatarium vt reddat tantum quantum accepit, & tempore prædefinito.
  
 Tertia ratio pro conclusione sit. Quando  nulla esset alia ratio ad probandum  quod vsura est  contra ius naturæ, nisi quod ex illa sequuntur maxima damna, & incommoda reipublicæ,  sufficeret ad reprobandam vsuram tanquàm   rationi naturali contrariam: quemadmodum  colligimus, simplicem fornicationem esse  contra ius naturæ: quia si varius concubitus  vt licitus exerceretur; esset magna perturbatio in republica, neque possent homines  educari conuenienter neque in vita animali neque in vita rationali. Legatur historia  celebris apud Titum Liuium lib. 2. ad vrbe  condita vbi narratur discordia inter plebem Romanam & patres conscriptos: quæ   ortum habuit, ex oppressione plebis per  vsuras. Neque valet respondere, quòd potiùs ex vsuris sequuntur aliquæ vtilitates in  republica, & quòd propterea iure communi permittebantur, & Romæ permittuntur. Quoniam profectò si reputarentur licitæ, tunc esset frequentissimum exercitium  vsurarum inter Christianos: ex qua frequentia maxima damna consequerentur in republica; omnes enim indigentes pecunijs  de præsenti, etiam ad res non multum necessarias, statim acciperent pecunias ad vsuram & essent prodigæ, & in paupertatem  redigerentur. Probatur quartò. Quoniam  si non esset vsura iure naturæ prohibita; sequeretur, quòd neque lege Euangelica prohiberetur, siquidem in Euangelio præter  præcepta fidei & sacramentorum nihil prohibetur vel præcipitur, quod non sit naturæ lege prohibitum vel præceptum. Et  Confirmatur. Quoniam aliàs omnibus nationibus quæ non receperunt baptismum,  licitum esset vsuras exercere, si iure naturæ non est prohibitum. Imò etiam sequeretur, quòd fideles qui erant ante legem    scriptam potuissent exercere licitè vsuras:  & etiam illi, qui erant simul cum lege scripta, non tamen subditi legi: qualis erat familia Iob, non peccarent vsuras accipientes pro mutuo. Confirmatur secundò. Quoniam Concilia & Pontifices vbi suprà non  prohibent vsuras, quasi statuendo nouum  ius: sed potius declarando, quòd ex natura  sua iniquum est, ergo negare esse prohibitas vsuras iure naturæ, est aduersari dictis  Conciliorum & sanctorum Patrum.
  
 Ob hæc argumenta possemus oppositam sententiam inurere nota erroris in fide,  aut certè hæresis. Sed temperamus censuram, & dicimus, quòd saltim contraria  sententia est periculosa, & valde temeraria & errori proxima. Ratio huius temperamenti est, quoniam non est ita certum  secundùm fidem, id quod communiter à   Theologis asseritur: quòd in Euangelio  non contineatur aliquod præceptum, præter  præcepta virtutum Theologicarum, & sacramentorum. Quod quidem proloquium  sic intelligitur. Non quidem quòd in lege  Euangelica non sit præceptum fidei spei &   charitatis, & humilitatis: secundùm quòd  est virtus supernaturalis, per quam subijcitur homo Deo ad finem vitæ  æternæ consequendum, confitens, quòd sine eius auxilio & misericordia neque gratiam assequi  neque gloriam potest. Sed quoniam huiusmodi præcepta virtutum fuerunt etiam in  lege naturæ fidelibus imposita per traditionem protoparentum, & quia quod specialiter consideratur in lege Euangelica, est  quòd habemus specialia præcepta explicitæ fidei, &  sacramentorum: propterea Theologi meritò aiunt præter præcepta fidei &   sacramentorum non est aliud præceptum  in lege Euangelica speciale præter præcepta naturalia, ad quorum custodiam nos  perficit lex gratiæ, Iuxta illud Apostoli Roman. 3.  "legem ergo destruimus per fidem?  Absit, sed legem statuimus." Illud igitur documentum posset aliquis absque expressa  nota hæresis negare, & dicere quòd etiam  in lege Euangelica est præceptum diuinum  speciale quo prohibentur vsuræ. Sed huiusmodi responsio tergiuer satio est: & vix &   ægrè satis facit argumentis quę fecimus, quominùs ista sententia damnetur vt erronea.  Hac fortassis ratione Durandus in. 4. distinctione. 33. quæstione. 2. & Martinus de Magistris, de Temperantia. quæst. 2. dixerunt,  fornicationem simplicem esse quidem prohibitam iure Euangelico: sed absque hæresis  nota manifesta dixerunt fornicationem non   esse prohibitam iure naturæ. Propter hanc  igitur rationem temperauimus nos rigorem censendi, & diximus oppositam sententiam esse valde temerariam & periculosam in fide & errori proximam. Sed profectò nobis magis placeret dicere quòd opposita sententia nostræ conclusionis est erronea in fide; propterea quòd ex principijs fidei & alijs propositionibus, quæ nobis videntur notæ lumine naturali, per euidentem consequentiam colligitur nostra secunda conclusio. Et consequenter etiam dicimus, imò multò magis, simplicem fornicationem esse ita iure naturæ prohibitam, vt  oppositum sit error in fide Catholica.
  
 Tertia conclusio. Certum est vsuram  prohibitam fuisse in veteri Testamento sicut  & adulterium & rapina. Non tamen est ita  certum prohibitam fuisse in nouo Testamento expressis verbis. Prima pars probatur, Exod. 22. Deuterono. 28. Psal. 14. Qui  iurat proximo suo & non decipit qui pecuniam suam non dedit ad vsuram, & ex ipso  Psalmo colligitur quòd dare pecuniam ad  vsuram est etiam contra legem naturæ sicut alia quæ commemorat Psalmus ipse,  videlicet, non periurare, non decipere proximum, non accipere munera super innocentem. Secundam partem conclusionis  probamus, quia in toto Euangelio non est  talis locus quo videatur vsura reprobari, nisi ille Luc. 6. qui refertur à D. Thom. "Mutuum date, nihil inde sperantes." Sed ille locus alias habet explicationes sanctorum Patrum, vt insinuat D. Thom. in solutione  ad quartum. Nihilominus quoniam summi  Pontifices & Concilia citant locum illum  Lucæ. 6. vt reprobent lucrum ex mutuo,  non placet nobis, neque tutum est, discedere à Conciliorum & Pontificum super  illum locum intelligentia, quicquid alij  contra clament. Neque mirum vel nouum  est, quòd vnus locus sacræ Scripturæ plures habeat sensus literales.
  
 Quarta conclusio. Manifestum est, vsuras esse prohibitas iure Canonico & iure  Regio Hispaniensi. De iure Canonico patet ex locis citatis in prima conclusione.  Quantum vero ad ius Hispaniense patet  ex lege Regia titulo. 2. & libro. 5. ordinamenti. Cæterum iure Ciuili communi,  tantum sunt prohibitæ vsurarum vsuræ, vt  patet ex. l. Placuit. ff. de vsuris. & ex. l. vt  nullo. C. de vsuris. permissio tamen est vsurarum absolutè, vt patet in. l. Placuit. dummodo non sit maior vsurarum portio,  quàm centesima pars mutuati. Hoc moderamen patet in. l. eos. C. de vsuris. Neque  verò hæc permissio iuris ciuilis existimanda est illicita, sed aliquando est conueniens  & necessaria ne impediantur maiora bona, v. g. Commoditates eorum qui indigent pecunia mutuata. Nota tamen, quòd  quanuis in nostro regno Hispaniæ si necessitas id exposceret, possent permitti vsuræ: tamen non propterea posset compelli  mutuatarius ad soluendas vsuras. Imò etiam  si eas semel soluisset, non poterat denegari ei actio ad repetendum eas in iudicio.  Hoc patet expresse ex Clementina vnica  de vsuris, quæ habetur ex Concilio Viennensi: vbi excommunicantur iudices &   officiales eorum, qui compellunt ad vsuras soluendas vel denegant actionem in iudicio ad repetendum. Neque valet contra  hoc obiectio, quòd non datur actio in iudicio deceptis in contractu emptionis &   venditionis citrà dimidium iusti pretij, ergo simili modo licitum erit negare actionem in iudicio mutuatarijs, qui soluerunt  vsuras. Negamus enim consequentiam. Primò quidem, quia hoc est prohibitum iure Ecclesiastico: quod est superius iure  ciuili in his quæ pertinent ad salutem animarum. Deinde, quoniam est magna differentia inter vtrumque casum: quoniam  in priori casu, difficile erat & nimis importunum tribunalibus dignoscere multitudinem læsionum in contractibus emptionis & venditionis: at verò vsurarum  iniquitatem facile est iudicare: & idcirco lex Ecclesiastica voluit subuenire læsis per vsuram, non autem læsis in emptionibus & venditionibus.
  
 AD argumenta in oppositum. Ad primum ex authoritate Diui Ambrosij, dicit glossa ibidem, sensum esse Ambrosij, quòd à nemine sunt exigendæ vsuræ: sicut nemini est nocendum. Quem sensum sequitur Magister Soto vbi suprà. Sed  profecto ista explicatio non quadrat cum  verbis Ambrosij, scilicet, cui iurè inferuntur arma, huic legitimè auferuntur vsuræ. Constat autem quòd sæpenumero iustissimè inferuntur bella, ergo tunc iustè   poterunt auferri vsuræ. Melior ergo est explicatio nostra, quam supra dedimus definientes vsuram, scilicet, quòd Ambrosius loquitur de vsuris, quæ non sunt propriè vsuræ, sed secundùm apparentiam, scilicet, quæ alio titulo debentur: quanuis occasione mutui recuperantur.
  
 Ad secundum quod erat quintum Diui Thomæ, respondetur, quòd optima est  eius responsio. Ad tertium argumentum  quod erat replica, respondetur negando  antecedens. Ad probationem respondetur,  quòd illa obligatio ad non petendum mutuatum, ante certum tempus, non est pretio æstimabilis per se loquendo, quantum  est ex vi mutui: quanuis aliquando possit accedere alius titulus, ratione cuius, talis obligatio sit pretio æstimabilis, sicut v. g.  obligatio ad mutuandum vel vendendum  solet dici pretio æstimabilis. Negamus autem, quòd obligatio mutuatoris ad non  petendum mutuatum vsque ad certum tempus sit semper pretio æstimabilis. Pro cuius maiori intelligentia & solutione trium  confirmationum, aduertendum est, & maximè obseruandum: quòd quia moralia  moraliter iudicanda sunt, non debemus  fingere res aliquas esse pretio æstimabiles  in aliquo euentu, in quo reuera non sunt  dignæ pretio. In huiusmodi autem obligationibus multæ fraudes possunt contingere propter hominum auaritiam. V. g. communiter dicimus, quòd obligatio ad mutuandum est pretio æstimabilis; & tamen  potest contingere, quòd aliquis à quo petitur mutuum respondeat se nolle mutuare hodie, sed quòd hodie se obligabit ad  mutuandum cras, vel post octo dies, vel    post mensem, & quòd ratione huius obligationis petat aliquod pretium: quod æquiualet vsuris quas peteret, si modò mutuaret. In tali casu profectò nemo est, qui neget tale pactum vsurarium esse & fucato  titulo vsuram palliare; intendebat enim ille  homo exigere lucrum ex mutuatione illa,  & finxit pretium petere pro obligatione  mutuandi. Quemadmodum igitur respondendum erit ad prædictam fraudem in cuius fauorem poterat fieri tale argumentum,  scilicet, quòd ille mutuator prius exegerat  pretium pro obligatione mutuandi quod  erat licitum, & postea gratis mutuabat;  respondebimus etiam ad probationem illius antecedentis & ad tres confirmationes.  Dicimus igitur, quòd quando obligatio ad  mutuandum vel vendendum nulli prorsus  periculo exponit mutuaturum, vel venditurum, & reuera nullam incommoditatem  illi affert, non est pretio æstimabilis. Quapropter si venditor aliquis, qui paratus vendere omnibus, velit vendere alicui obligationem vendendi illi cras, aut post octo dies,  aut mensem, profectò propter hanc obligationem non potest exigere pretium distinctum à iusto pretio mercium. Secùs  autem si ex huiusmodi obligationibus ad  mutuandum vel vendendum incommodetur mutuaturus vel venditurus: tunc enim  licitum erit pro illa obligatione pretium  pro quantitate incommodationis exigere.  Et hoc modo iustè postulant pretium obligati reipublicæ ad prouidendum de carnibus aut piscatura. Ad hunc igitur modum obseruare oportet, quòd sicut obligatio mutuandi aliquando est pretio æstimabilis, aliquando nihil valet: ita etiam  obligatio non petendi mutuatum vel debitum potest aliquando pretio æstimari,  aliquando verò nullo pretio digna est. Exemplum sit, si quis se se obliget ad mutuandum  in omni euentu, vel in aliquo euentu speciali, potest esse aliquid periculi damni  emergentis vel lucri cessantis, vel alicuius  incommoditatis ipsi mutuatori: tunc profectò licitum est aliquod pretium exigere  pro illa obligatione. Quando verò ipse mutuaturus nulli periculo se exponit, neque in  aliquo incommodatur: non potest pretium exigere pro illa obligatione: sed iusta  recompensatio erit, si reddatur ei tantum  quantum pecuniæ mutuauerat. Et per hoc  patet via ad soluen das tres confirmationes.  Ad primam enim respondetur, quòd si Petrus & Ioannes æqualiter se habent, in hoc,  quòd neuter incommodatur ex illa commodatione pro tempore breuiori vel longiori, neuter potest pretium exigere pro  obligatione non petendi per totum annum.  V. g. quòd si Ioannes erat vir pecuniosus,  qui non habebat opus illa pecunia per totum annum, non poterit aliquid pretij exigere, propterea quòd se obligat ad non petendum per totum annum: hoc enim est  mutuare per totum annum. Imò verò in  eodem casu, si Petrus breuiori tempore  indigeret expendere suas pecunias, posset  petere ab eo pretium si prorogaretur sibi  solutio facienda: vel etiam si à principio peteretur ab eo vt mutuaret cum ea incommodatione, posset exigere aliquid pretij.  Nota tamen, quòd cum diximus & repetiuimus, si mutuator incommodatur, non  intelligimus solum quando patitur damnum   emergens vel lucrum cessans in pecunia: sed  etiam quando decebat illum exercere aliquem  actum liberalitatis aut magnificentiæ de aliqua operatione sibi necessaria vel conuenienti: tunc dicimus quod ligare se ad mutuum quando pecuniæ erant sibi necessariæ ad talia  opera exercenda, & quia caret eis toto illo  tempore, impeditur ne exerceat tales operationes; potest aliquam  recompensationem exigere, dummodo illa incommodatio  non sit fictitia.
  
 Ad secundam confirmationem respondetur, quòd illa obligatio Ioannis ad mutuandum per annum integrum quotiescunque Paulus petierit mutuum, iudicio meo  æquiualet obligationi non petendi centum  aureos quos statim mutuaret. Vnde dico,  quod si non magis incommodatur ipse mutuator  in vno casu quàm in altero, non est licitum  quod   in vno casu exigatur aliquid pretij, si in altero non exigitur. Et ipsa ratio facta in confirmatione nostra conuincit; & oppositum est  patefacere fenestram ad palliandas multas vsuras, dum  asserunt Theologi quod pro obligatione  mutuandi potest exigi pretium, non  autem pro  obligatione non petendi mutuatum. Nos enim    vtrobique eandem rationem exigendi pretij  esse existimamus moraliter loquendo.
  
 DVbitatur secundò circa solutionem  D. Thom. ad secundum argumentum, An vsura fuerit Iudæis concessa tanquàm licita, saltim erga alienigenas? Pro  cuius difficultatis intelligentia notandum  est, quòd vsura potest dupliciter accipi: vno  modo propriè  & formaliter pro ipso lucro  ratione mutui ex pacto: alio modo impropriè  & materialiter pro lucro quod accedit vltra sortem, non quidem ratione mutui, sed alio titulo. In priori acceptione diximus iam vsuram esse intrinsecè malam,  & iure naturæ prohibitam: neque in hac  acceptione vertimus in dubium, an fuerit  concessa tanquam licita Iudæis. Quoniam  manifestum est quòd sicut furtum propriè   & formaliter loquendo non potest esse licitum, etiam per diuinam potentiam: ita neque vsura potest à Deo concedi tanquam  licita. At verò Abul. consequenter ad suam  opinionem asserit, quòd vsura propriè concessa fuerit Iudæis erga alienos, tanquàm licita. Etenim secundùm eius sententiam, vsura est illicita, quia est prohibita iure positiuo: vnde autor legis poterit dispensare.
  
 Cæterùm nos qui reprobauimus illam  sententiam Abulensis, disputamus in præsenti; An vsura in posteriori acceptione fuerit concessa Iudæis tanquam licita: sicut Deus  concessit Iudæis quando egrediebantur ab  AEgypto vt expoliarent AEgyptum petentes ab AEgyptijs vassa accommodata: quod  quidem Dominus concessit tanquam rerum   omnium Dominus. Atque ita illa acceptio  non erat furtum: quia mutabatur materia &   fiebat propria retinentium ex donatione  Dei. Nunc igitur pariter quærimus, an illud  lucrum ex vi mutui concederetur mutuatori, per legem Domini transferentis dominium lucri in mutuatorem. Et videtur pars  affirmatiua vera: quoniam aliàs lex illa esset  scandalum Iudæis & occasio peccandi. In oppositum autem est quod vsura reprobatur à summis pontificibus suprà citatis tanquam prohibita vtriusque testamenti lege. Item, quia in alijs  testimonijs veteris Testamenti citatis dubio  præcedenti reprobatur vsura.
  
 In hac difficultate Conrad. de contract. q.    24. & Ioan. de Medina. in lib. de restit. tract.  de vsura. q. 2. ad 3. asserit, vsuram fuisse concessam Iudæis tanquam licitam. Sed contraria sententia nobis multò probabilior est, videlicet  quod vsura tantùm fuerit permissa Iudæis, etiam  loquendo formaliter & propriè de vsura: &   quòd nunquam fuerit concessa tanquam licita etiam materialiter & impropriè loquendo  de vsura in secunda acceptione. Hæc sententia probatur. Quia est magis consentanea sacris literis veteris Testamenti & dictis Conciliorum  & Pontificum & Sanctorum. Ad argumentum verò factum respondetur, eam legem  esse intelligendam sicut explicabatur à prophetis & maioribus Iudæorum. Prophetæ autem  explicabant omnem vsuram esse illicitam vt patet ex testimonijs dubio præcedenti citatis.  ex Dauide & Ezechiele & Esdra. Ad exemplum vero quod affertur quando Dominus  concessit Iudæis accipere vasa AEgyptiorum;  Respondetur, quòd quando nobis non constat, quod Dominus concedat & faciat donationem transferendo dominium rei quæ erat aliena: debemus sequi regulam iuris naturæ. Constat autem de reuelatione Iudæis facta, vt retinerent vasa AEgyptiorum, non autem constat de concessione lucri ex mutuo: & idcirco non est eadem ratio. Notandum tamen, quod   hęc nostra sententia non est de fide, quia testimonia quæ pro illa adduximus, possunt legitimè explicari, aut de vsura formali, aut  certè de vsura erga fratres suos: non autem  erga alienigenas. Videatur Soto libro. 6. de  iust. quæst. 1. art. 1. ad 2. & Couar. lib. 5. Variarum cap. 1. num. 7. sed nos in præsenti exactiùs definiuimus hanc difficultatem.
  
 DVbitatur vltimò, quæ  nam intentio, vel  quæ  nam spes lucri vltra sortem recipiendi, sufficiat ad constitiuendam realem vsuram,  & specialiter quærimus, an qui dat mutuum  cum spe recipiendi lucrum, aliàs non daturus mutuum, sit dicendus vsurarius? Arguitur primò  & probatur, quod non liceat aliquid  lucri sperare ex mutuo absque peccato vsuræ. Nam Dominus Luc. 6. ait, "mutuum date nihil inde sperantes."  Secundò. Ex eo loco colligit Vrbanus III. capit. consuluit. de vsuris,  eum esse vsurarium qui non aliàs mutuo  daturus pecuniam credit eo proposito, vt licet  omnino conuentione cessante, plus tamen sorte percipiat. Denique si quis pro beneficio  temporali speret aliquid spirituale est simoniacus, ergo si pro mutuo speret lucrum erit  vsurarius.
  
 Sed in oppositum est primò, quòd si  quis donet rem aliquam spe obtinendi aliquod commodum à donatario, non peccat, ergo neque ille qui facit alteri beneficium mutuandi cum spe, quòd mutuatarius erit gratus, & respondebit ei cum alio  beneficio, non peccat.
  
 Confirmatur. Quoniam in amicitia vtili, licitum est amico expectare recompensationem ab amico, ergo ex actione mutuandi, quæ vtilis est mutuatario, licitum  est mutuatori expectare aliquod benficium   à mutuatario. Antecedens docet D. Thomas quæstione præcedenti, articulo. 1. ad  tertium, ex Aristotele libro. 9. Ethicorum,  & idipsum docet Diuus Thomas infra  quæstione. 106. articulo. 5. & Caietanus  ibidem.
  
 Arguitur secundò, & probo quòd mutuator possit saltem secundariò intendere  lucrum & sperare aliquam commoditatem  ex mutuo. Quoniam licitum est clerico interesse Canonicis horis & sacrificium missæ   offerre, principaliter quidem propter Deum,  minùs verò principaliter & secundariò propter distributiones & stipendium designatum celebranti, ergo &c.
  
 Hæc quæstio proposita fuit Vrbano III.  vbi suprà, non tamen fuit explicitè definita, & propterea indiget explicatione.  Communis igitur omnium Iurisperitorum  sententia cum Innocentio IIII. & glossa  ibidem ea est. Distinguunt enim duplicem  intentionem, scilicet, principalem & primariam: & alteram secundariam & minus principalem. Tunc dicunt, quòd primaria & principalis intentio recipiendi aliquid vltra sortem, constituit vsurarium;  sed secundaria & minùs principalis intentio non constituit. In eadem sententia videtur esse Caietanus in hoc loco ad quartum, & in opusculo de vsura quæstione. 3.  & 4. Magister Soto omnem intentionem  siue principalem siue minus principalem  damnat tanquam vsurariam, vbi suprà articulo. 2. quanuis in articulo. 1. aliter videatur sentire. Carolus Molinæus excusat  ab vsura omnem intentionem siue principalem siue minùs principalem: dummodo  absit pactum. Ita refert Nauarro super cap.  10. 14. quæst. 3.
  
 PRO decisione huius difficultatis sit  prima conclusio. Intendere seu sperare lucrum ex mutuo, siue principali siue  minus principali, siue primaria siue secundaria intentione (ex iustitia tamen & obligatione) est vsura. Conclusio est Caietani tomo. 3. opuscul. opusculo de vsura quæstione. 2.  &  Soto vbi suprà, quanuis varius videatur in primo & secundo articulo.  & est etiam communis recentiorum in Theologia. Probatur conclusio. Vsura est lucrum  ratione mutui ex obligatione (aut quod idem   est) pretium vsus rei mutuatæ, ergo intendere tale lucrum ex obligatione & tale pretium, intentio vsuraria erit, quæcunque  illa intentio sit. Antecedens patet ex supradictis, vbi ad illum modum definiuimus vsuram pro obiecto, ac subinde actus  qui versatur circa tale obiectum vsurarius erit.  Secundò probatur. Intentio secundaria circa obiectum cuiuscunque habitus siue studiosi siue vitiosi, non tollit rationem formalem talis habitus, sed vt plurimum tollit rationem per se primariam, & finit omnem rationem secundariam, ergo intentio etiam secundaria circa obiectum vsuræ constituit actum vsurarium per se secundò. Antecedens explicatur exemplo.  Adulterium propter furtum re vera mœchia est, & in specie mœchiæ  & denominat mœchum: quanuis reuera ille magis  sit fur quam mœchus: primò  & per se fur;  at secundò  & per se mœchus est. Hæc conclusio est concedenda argumentis pro parte negatiua, & iuxta eam intelligenda est sententia Magistri Soto.
  
 Secunda conclusio. Intendere lucrum  siue principali intentione siue minùs principali, siue primaria siue secundaria, non  ex obligatione ciuili, sed ex gratitudine,  nullum est omnino peccatum. Probatur  ex opposita ratione. Vsura est lucrum ratione mutui ex obligatione, vel est pretium vsus  rei mutuatæ: sed qui intendit lucrum ex gratitudine quacunque  intentione  non  intendit  pretium     nec intendit ex obligatione, ergo implicat contradictionem quòd sit ibi vsura.  Secundò probatur. Vsuræ vitium peccatum est contra iustitiam, sed vbi nulla est  obligatio iniuriosa cessat iniustitia omnis:   ergo cessat vsura. Confirmatur. Sine aliquo prorsus vitio potest quis sperare lucrum ex operibus suis, si adhibeat finem  honestum vel necessarium, vt docuit Diuus Thomas articulo vltimo quæstionis præcedentis; ergo poterit quis mutuum dare sperando lucrum sine aliquo  prorsus vitio: modò tamen ordinet lucrum ad finem honestum aut necessarium. Sequitur hinc, non esse argumentum  aut iudicium sufficiens vsuræ commissæ,  quòd mutuator aliàs non daret mutuum, nisi speraret lucrum aliquod. Corollarium  est manifestum, quia licitum est vt diximus sperare etiam principaliter lucrum ex  gratitudine, ergo &c. Confirmatur. Fas est  cuique nolle conferre beneficium in eum,  quem existimat ingratum futurum, si aliàs  licitum erat, non conferre ei. Deinde probatur. D. Thom. in quodlibeto. 8. articul. 11.   asserit, quòd clericus qui principaliter quidem vadit ad Ecclesiam propter Deum, &   interest diuinis officijs, secundariò tamen  & minùs principaliter propter distributiones, ita vt aliàs non esset iturus; iste talis clericus non est simoniacus; ergo neque is qui  mutuum dat spe lucri, aliàs non daturus.  Denique, harum conclusionum doctrina  simul & huius corollarij, videtur esse aperta D. Thom. in articulo sequenti, vt colligere facilè quisque potest ex conclusionibus articuli præcedentis: iuxta quam  doctrinam conciliari potest communis opinio distinguens primariam & secundariam intentionem in hac parte: cum opinione secunda quæ non distinguit. Etenim  opinio communis vocat primariam intentionem & principalem, eam quæ ex obligatione ciuili, & iustitia aliquid sperat: secundariam verò eam, quæ ex gratitudine  tantum, & certè hæc est expressa mens Caietani in locis allegatis. Sed quoniam hæc  materia moralis est, descendamus oportet ad tractationem magis particularem.
  
 Sit ergo tertia conclusio. Qui mutuum dat    intendens lucrum maximè si explicet mentem suam mutuatario, si aliàs non esset  mutuum daturus, est suspectus vsurarius.  Probatur primò. Difficile est admodùm  dignoscere, an talis mutuator ex obligatione speret & intendat lucrum, an potius  ex gratitudine: maximè cùm lucri amor  soleat excæcare mentis oculos: ita vt ipse  mutuator facilè falli possit existimans se ex  gratitudine sperare, cùm reuera ex ciuili  potius obligatione speret. Secundò. Mutuatarius æstimari debet qui ad redimendam vexationem suam rependit lucrum,  magis quàm ex gratitudine, potissimum  cum explicuit illi mentem suam mutuator. Denique, non caret vsuræ suspicione  vehementi, compellere mutuatarij voluntatem ad rependendum aliquid pro mutuo, quanuis dicat mutuator se non obligare illum ex iustitia, sed ex morali debito  & gratitudine tantùm. Certè hoc videtur  pactum implicitum, & vsurarium. Hinc sequitur corollarium. Qui ad hunc modum  dat mutuum non est absoluendus, quovsque mutuatarius explicuerit suam mentem gratam & beneuolam, & condonet id  quod accepit mutuator vltra sortem.
  
 Cæterum superest demum speculatiuè inquirere, An hæc propositio sit concedenda,  licitum est mutuanti ratione mutui intendere principaliter lucrum?
  
 PRO cuius rei intelligentia animaduertendum est, mutuum in sui ratione  duo includere; alterum quidem antecedenter, videlicet beneuolentiam & amicitiam & gratiam, siquidem mutuum non  fit ex iustitia antecedente sed ex amore &   beneuolentia misericordia & beneficentia, &c. Alterum verò quod includit, est  iustitia: siquidem mutuatio contractus  quidam est & actus iustitiæ essentialiter. Et  quia, quod quælibet res includit intrinsecè  & essentialiter magis principaliter includit, quàm id quod antecedenter includit; neutiquam licitum erit, ratione mutui sperare lucrum, quia ratione mutui,  idem est quod ratione contractus.
  
 Ad primum  argumentum pro parte negatiua respondetur illud testimonium esse intelligendum ex iustitia & obligatione ciuili,    ac denique iuxta ea quæ modò dicebamus  magis principaliter ratione mutui: alioquin  si vt iacet ita generaliter intelligeretur, non  liceret (quod falsissimum est) etiam amorem & beneuolentiam exigere & sperare  ratione mutui, dicitur siquidem, nihil inde sperantes. Ex his patet responsio ad Vrbanum III.
  
 Sed contra hanc solutionem arguitur.  Si quis conferat alicui beneficium spirituale cum hac intentione quòd ex gratitudine sit aliquid accepturus, est simoniacus,  ergo idem est dicendum in mutuo in quo intueretur beneficium temporale ex gratitudine. Antecedens patet ex definitione Pij V.  in proprio motu, vbi declarat & condemnat talem donationem tanquàm simoniacam. Consequentia patet. Quoniam quod  in spiritualibus est simonia, in temporalibus est vsura. Respondetur, quòd stando  in iure naturæ donatio relata in antecedenti non est simoniaca: sed tantum est mala,  quia prohibita: vnde non sequitur idem de  vsura, nisi similiter tale mutuum prohibeatur, quod à republica non factum est, cum tamen fieri posset.
  
 Ad secundum respondetur similiter, distinguo antecedens. Etenim si quis ex obligatione ciuili & iustitia, pro beneficio temporali speret aliquid spirituale, simoniacus  erit: non autem si ex gratitudine, & beneuolentia: maximè quoniam dato antecedenti, poterat in præsentia negari consequentia: siquidem cùm res spirituales non  possunt æstimari temporalibus beneficijs,  maxima est irreuerentia si pro re temporali speretur aliquid spirituale vtcunque speretur: quæ irreuerentia non fit dum pro beneficio temporali speratur lucrum temporale. Ad argumenta in oppositum respondetur, ea probare secundam conclusionem  & corollarium quod ex illa illatum est.
  
 Doctrina demum Diui Thomæ in responsione ad sextum, notanda est de duplici vsu, altero principali, altero minus principali pecuniæ: super quam doctrinam innititur tota quæ traditur disputatio & tractatio de cambijs, de qua nos disseremus inferius. Interim legatur dominus Caietanus  super hunc locum.




  

    ARTICVLVS II.   ¶  Vtrùm liceat pro pecunia mutuata, aliquam aliam commoditatem ex petere.
  
 AD Secundum sic proce{
         Malo. q. 13. art. 4. ad 10. Et opusc. 21. q. 3. & 4. Et opusc. 73. ca. 3. & 7.        
}ditur. Videtur quòd aliquis possit pro pecunia  mutuata aliquam aliam commoditatem expetere. Vnusquisque enim licitè potest suæ indemnitati consulere. Sed quandoque damnum aliquis  patitur ex hoc, quòd pecuniam mutuat. Ergo licitum est ei suprà pecuniam mutuatam aliquid aliud pro  damno expectare vel etiam exigere.
  
 ¶ 2 Præterea. Vnusquisque tenetur ex quodam debito honestatis aliquid recompensare ei qui sibi gratiam fecit, vt dicitur in 5. Ethicor.  †{
         Li. 5. c. 5. paulò  à prin. to. 5.        
}   Sed ille qui alicui in necessitate constituto pecuniam mutuat, gratiam  facit, vnde & gratiarum actio ei  debetur: ergo ille qui recipit, tenetur naturali debito aliquid recompensare. Sed non videtur esse illicitum obligare se ad aliquid, ad quod  quis ex naturali iure tenetur, ergo  non videtur esse illicitum, si aliquis  pecuniam alteri mutuans, in obligationem deducat aliquam recompensationem.
  
 ¶ 3 Præterea. Sicut est quoddam  munus à manu, ita etiam est quoddam munus à lingua, & ab obsequio.  Vnde dicit glo. Isaiæ. 33.  "Beatus qui  excutit manus suas ab omni munere." Sed licet accipere seruitium vel  etiam  laudem ab eo, cui quis pecuniam  mutuauit: ergo pari ratione licet  quodcunque aliud munus accipere.
  
   ¶ 4 Præterea. Eadem videtur esse comparatio dati ad datum & mutuati ad mutuatum. Sed licet pecuniam accipere pro alia pecunia data, ergo licet accipere recompensationem alterius mutui pro pecunia mutuata.
  
 ¶ 5 Præterea. Magis à se pecuniam   alienat, qui eam mutuando dominium transfert, quàm qui eam mercatori vel artifici committit. Sed licet lucrum accipere de pecunia commissa mercatori vel artifici: ergo licet etiam lucrum accipere de pecunia mutuata.
  
 ¶ 6 Præterea. Pro pecunia mutuata potest homo pignus accipere, cuius vsus posset pretio aliquo  vendi: sicut cùm impignoratur ager  vel domus, quæ inhabitatur. Ergo  licet aliquod lucrum habere de pecunia mutuata.
  
 ¶ 7 Præterea. Contingit quandoque quòd aliquis carius vendit  res suas ratione mutui, aut vilius  emit quod est alterius, vel etiam pro  dilatione pretium auget, vel pro  acceleratione diminuit, in quibus  omnibus videtur aliqua recompensatio fieri quasi pro mutuo pecuniæ. Hoc autem non manifestè apparet illicitum. Ergo videtur licitum esse aliquod commodum de  pecunia mutuata expectare, vel etiam   exigere.
  
 SED contra est, quod Ezech. 18.   dicitur inter alia quæ ad virum iustum requiruntur, Si vsuram & superabundantiam non acceperit.
  
 RESPONDEO dicendum,  quòd secundùm Philosophum in    4. Ethicorum.  †{
         Lib. 4. ca. 1. in prin. tom. 5.        
} Omne illud pro pecunia habetur, cuius pretium potest pecunia mensurati: & ideo sicut  si aliquis pro pecunia mutuata, vel  quacunque alia re, quæ ex ipso vsu  consumitur, pecuniam accipit ex  pacto tacito vel expresso, peccat contra iustitiam, vt dictum †{
         Art. prac.        
} est: ita  etiam quicunque ex pacto tacito,  vel expresso quodcunque aliud acceperit, cuius pretium pecunia mensurari potest, simile peccatum incurrit. Si verò accipiat aliquid huiusmodi, non quasi exigens, nec  quasi ex aliqua obligatione tacita  vel expressa, sed sicut gratuitum donum, non peccat, quia etiam antequam pecuniam mutuasset, licitè   poterat aliquod donum gratis accipere: nec peioris conditionis efficitur per hoc, quod mutuauit. Recompensationem verò eorum, quæ pecunia non mensurantur, licet pro  mutuo exigere, puta beneuolentiam   & amorem eius, qui mutuauit, vel  aliquid huiusmodi.
  
 AD primum ergo dicendum,  quòd ille qui mutuum dat, potest  absque peccato in pactum deducere cum eo, qui mutuum accipit,  recompensationem damni, per quod  subtrahitur sibi aliquid quod debet  habere. Hoc enim non est vendere vsum pecuniæ, sed damnum vitare. Et potest esse, quod accipiens  mutuum, maius damnum euitet,  quàm dans incurrat. Vnde accipiens mutuum cum sua vtilitate, damnum alterius recompensat.  Recompensationem verò damni,  quod consideratur in hoc, quòd de    pecunia non lucratur, non potest  in pactum deducere: quia non debet vendere id quod nondum habet, & potest impediri multipliciter ab habendo.
  
 AD secundum dicendum, quòd  recompensatio alicuius beneficij dupliciter fieri potest. Vno quidem modo ex debito iustitiæ: ad quod aliquis ex certo pacto obligari potest:  & hoc debitum attenditur secundùm quantitatem beneficij, quod  quis accepit. Et ideo ille qui accepit mutuum pecuniæ vel cuiuscunque similis rei, cuius vsus est eius  consumptio: non tenetur ad plus  recompensandum, quàm mutuo  acceperit. Vnde contra iustitiam  est, si ad plus reddendum obligetur. Alio modo tenetur aliquis ad  recompensandum beneficium ex  debito amicitiæ in quo magis consideratur affectus, ex quo aliquis  beneficium contulit, quàm etiam  quantitas eius quod fecit. Et tali debito non competit ciuilis obligatio per quam inducitur quędam necessitas, vt non spontanea recompensatio fiat.
  
 AD tertium dicendum, quòd  si aliquis ex pecunia mutuata expectet, vel exigat, quasi per obligationem pacti taciti vel expressi, recompensationem muneris ab obsequio,  vel à lingua: perinde est acsi expectaret vel exigeret munus à manu:   quia vtrunque pecunia æstimari potest, vt patet in his, qui locant operas suas, quas manu vel lingua exercent. Si verò munus ab obsequio  vel à lingua non quasi ex obligatione rei exhibetur, sed ex beneuolentia, quæ sub æstimatione pecuniæ   non cadit, licet hoc accipere & exigere & expectare.
  
 AD quartum dicendum, quòd  pecunia, non potest vendi pro pecunia ampliori quàm sit quantitas  pecuniæ mutuatæ quæ restituenda  est: nec ibi aliquid est exigendum  aut expectandum, nisi beneuolentiæ affectus, qui sub æstimationem  pecuniæ non cadit: ex quo potest  procedere spontanea mutuatio. Repugnat autem ei obligatio ad mutuum faciendum in posterum: quia  etiam talis obligatio pecunia æstimari posset. Et ideo licet simul mutuanti vnum, aliquid aliud mutuum   recipere, non autem licet eum obligare ad mutuum in posterum faciendum.
  
 AD quintum dicendum, quòd  ille qui mutuat pecuniam, transfert dominium pecuniæ in eum,  cui mutuat. Vnde ille, cui pecunia  mutuatur, sub suo periculo tenet  eam, & tenetur eam restituere integrè. Vnde non debet amplius exigere ille, qui mutuauit. Sed ille qui  committit pecuniam suam vel mercatori vel artifici per modum societatis cuiusdam, non transfert dominium pecuniæ suæ in illum, sed  remanet eius: ita quòd cum periculo ipsius mercator de ea negotiatur,  vel artifex operatur. Et ideo sic licitè potest partem lucri inde prouenientis expetere tanquam de re sua.
  
 AD sextum dicendum, quòd si  quis pro pecunia sibi mutuata obliget rem aliquam, cuius vsus pretio    æstimari potest, debet vsum illius  rei ille, qui mutuauit, computare in  restitutionem eius quod mutuauit:  alioquin si vsum illius rei quasi gratis sibi superaddi velit, idem est ac si  pecuniam acciperet pro mutuo:  quod est vsurarium: nisi fortè esset  talis res, cuius vsus sine pretio soleat concedi inter amicos, sicut patet de libro accommodato.
  
 AD septimum dicendum, quòd  si aliquis cariùs velit vendere res  suas, quàm sit iustum pretium, vt  de pecunia soluenda emptorem expectet, manifestè vsura committitur: quia huiusmodi expectatio pretij soluendi habet rationem mutui.  Vnde quicquid vltra iustum pretium   pro huiusmodi expectatione exigitur, est quasi pretium mutui, quod  pertinet ad rationem vsuræ. Similiter etiam si quis emptor velit rem  emere viliùs, quàm sit iustum pretium, eo quòd pecuniam antè soluit, quàm possit ei res tradi, est peccatum vsuræ: quia etiam ista anticipatio solutionis pecuniæ habet mutui rationem, cuius quoddam pretium est, quod diminuitur de iusto  pretio rei emptæ. Si verò aliquis de  iusto pretio velit diminuere, vt pecuniam prius habeat, non peccat  peccato vsuræ.

  

 SVMMA ARTICVLI.
  
 PRima conclusio. Vsura est pro pecunia mutuata exigere ex pacto quodcunque æstimabile pretio aliquo.
  
 Secunda conclusio exigere ex gratitudine etiam pro pecunia mutuata, rem pecunia  æstimabilem, non est peccatum.
  
 Tertia conclusio. Licitum est pro mutuo  exigere compensationem, in his quæ pecunia æstimari non possunt, v. g. beneuolentiam & amorem. Huius articuli tractatus  non distinguitur à tractatione præcedentis  articuli nisi tantum, qua ratione distinguitur pretium à re cuius est pretium: quæ distinctio ferè nulla est quantùm ad moralem  attinet materiam. Et idcirco pro huius articuli intelligentia conferunt quàm maximè, quæ articulo præcedenti adnotauimus  potissimum in dubio vltimò.

  
 COMMENTARIVS.
  
 EXordiri autem libet huius articuli explicationem à tertiæ conclusionis examine. Videtur autem ea conclusio esse falsa.
  
 Primò. Amicitia & beneuolentia multò pretiosiores sunt, quàm res aliæ pretio  æstimabiles, vt docet D. Thom. in prima  conclusione, ergo neque amicitia potest exigi.
  
 Secundò. Non licet ratione mutui in pactum ducere externa amicitiæ  & beneuolentiæ signa. v. g. non licet obligare mutuatarium quòd exhibeat se affabilem mutuanti, ergo neque amicitiam ipsam. Antecedens   probatur: quia omnes actiones affabilitatis,  v. g. nudare caput aut genuflectere, sunt pretio æstimabiles; ergo ratione mutui non possunt deduci in pactum.
  
 Arguitur tertiò. Si quis intulit alteri iniuriam, non est licitum obligare eum qui passus est iniuriam ad hoc, vt ratione mutui condonet iniuriam, ergo &c. Antecedens probatur, quoniam condonatio iniuriæ etiam  legibus & iudicum sententijs pretio æstimatur, vnde & multi pro illata sibi iniuria, remittenda pretium accipiunt. ¶ Nihilominus  conclusio D. Thom. certissima est, sed intelligenda, non quidem de rebus spiritualibus:   quoniam illæ vt quæst. 100. definitur non  possunt exigi ratione mutui: sed intelligenda est de rebus temporalibus quarum homo est dominus absolutus, & quæ positæ   sunt in beneuolentia & comitate & vrbanitate & dignitate, quæ res digniores sunt &   magis ab hominibus æstimantur: quàm illæ   quæ pecunia & pretio obtineri possunt. Verumtamen quoniam huiusmodi rebus repugnat ratio obligationis ciuilis: consequenter in illis non potest fieri iniuria, eo quòd sunt  omnino voluntariæ. Vnde patet responsio ad  primum  argumentum. Est autem difficile dissoluere quæstiunculas quæ  tanguntur in argu. 2. & 3.     Magister Soto vbi sup. art. 2. ait, non solùm  intuitu contrahendæ amicitiæ licitum esse  mutuare, sed etiam amicitiæ signa in pactum   deducere: nam verum amorem impossibile  est pacto acquirere. Fatetur autem circa materiam tertij argumenti, licitum esse mutuanti pacisci ratione mutui de condonatione iniuriæ quam ipse mutuator intulit, præsertim antequàm sit à iudice condemnatus, &   citat pro hac sententia Syluest. verbo, vsura.  §. 12.  & probat: quia iure amicitiæ exhiberi  solent externa amicitiæ indicia, ergo ex vi  mutuationis possunt deduci in pactum huiusmodi signa amicitiæ.
  
 Nota pro huius rei intelligentia, operationes præsertim externas posse ordinari ad diuersos fines, & consequenter posse recipere  varias rationes formales à diuersis finibus &   pertinere ad diuersos habitus etiam elicitiuè. Est exemplum. Cantatio symboli in ecclesia, secundùm quod refertur ad cultum  diuinum pertinet ad virtutem religionis elicitiuè, sed secundùm quòd refertur ad confitendum ore fidem, pertinebit elicitiuè ad  virtutem fidei. Ad hunc modum dicimus,  quòd signa beneuolentiæ exteriora, si referantur ad iustitiæ finem & obiectum, sicut  reuera referuntur quando ex pacto exiguntur ratione mutui: tunc pertinent ad iustitiam   elicitiuè. At verò si referantur ad amicitiæ   finem & obiectum, sicut referuntur quando  requiruntur ex gratitudine & amicitia, pertinent ad virtutem amicitiæ. Ex hac doctrina  patet quid dicendum sit ad quæstiunculas  propositas. Etenim nunquam licet in pactum   deducere ratione mutui exteriora amicitiæ   signa, vel reconciliationem, vel iniuriæ remissionem: quia ratione pacti referuntur istæ   actiones ad iustitiæ finem, ex iustitia verò   non licet ratione mutui aliquid vltra sortem  exposcere. Et hinc patet responsio ad argumenta supra facta. Amor siquidem interior  & beneuolentia nullo pacto potest referri  ad iustitiæ finem, sed necessario ad amoris  finem: neque enim subijcitur aut subijci potest ille amor necessitati aut obligationi ciuili. Cæterum externa illius signa referuntur  ex pacto ad iustitiæ finem, & idcircò iure  amicitiæ exhiberi solent hæc signa si relinquantur naturæ suæ  & non referantur ad    alium finem. At verò cum ex pacto referuntur ad iustitiæ finem induunt aliam naturam, videlicet iustitiæ, & tantum retinent  materialiter naturam qua significant amicitiam.
  
 Ex prima & secunda conclusione colligit in præsentia Caietanus  multorum casuum  decisionem quos item resoluit in sua summa, verbo vsura,  &  Soto in allegato art. 2.
  
 Primus casus est, si mutuator obliget mutuatarium ratione mutui ad colendum agrum  ipsius mutuantis, exhibita tamen iusta mercede pro operis suis. Et idem est, si ratione  mutui exigat vt veniat ad emendum iusto  pretio in sua officina, ad molendum in suo  molendino, ad coquendum in suo furno.  Hos contractus approbant multi Summistæ.  D. Antoninus. 1. par. tit. 1. cap. 7. §. 10. Summa Rosella & Angelica quos refert Syluest.  verbo, vsura. 1. §. 7. quos sequitur Adrianus  4. Sentent. in materia de restitutione, tractatu de vsura, fol. 38. qui asserit in eàdem sententia esse Gregorium Ariminum. Hos tamen contractus reprobant communiter autores. Legatur Syluest. Caiet. Soto vbi supra.  & Ioan. de Medina. C. de restitutione, tractatu de vsura, quæst. de vsura restituenda.
  
 Sed pro huius rei intelligentia animaduertendum est. Contractum istum duobus  modis celebrari posse. Primo modo tanquam   mutui contractum, ita vt teneatur is qui pecuniam accipit reddere eam pecuniæ summam ei qui dedit. Secundo modo celebrari  potest hic contractus tanquàm contractus  conductionis & locationis, ita vt qui pecuniam accipit non teneatur ad eam reddendam vllo tempore: sed tantum ad exhibendas operas suas in colendo agro eius qui pecuniam dedit.
  
 His præmissis sit prima conclusio. Si primo modo celebretur contractus tanquàm  mutui contractus, vsura est manifesta obligare mutuatarium ad colendum agrum, &c.  etiam iusta mercede. Hæc conclusio est contra Adrianum & alios Summistas, & probatur manifestè. Obligatio ad colendum agrum   mutuantis, etiam persoluta iusta mercede, est  pecunia æstimabilis, ergo non potest exigi  ratione mutui citra vsuram. Antecedens probatur. Agricola liber erat & habebat facultatem ad laborandum in agro huius vel illius    hominis: ergo astringere illum ad laborandum in huius hominis agro, pretio æstimari potest, siquidem libertas pretio æstimabilis est.
  
 Secunda conclusio. Si celebretur contractus secundo modo: contractus ille est iustus & sanctus sine vlla vsuræ labe. Hæc est  contra Soto vbi suprà qui ait, non auderem  hunc contractum admittere: nam illa anticipata solutio, mutuatio quædam est pecuniæ per operas alterius soluendæ: quare obligatio fit ratione mutui. Nihilominus tamen  conclusio probatur, quantùm videtur apertè. Agricola potest locare operas suas futuras in æstate iustè: rursus qui conducit tales  operas futuras, potest continuò citra dubium  soluere pretium & anticipare solutionem,  modò tamen iustum pretium soluat: & ratione anticipatæ solutionis non minuat pretium: ergo iste contractus locationis & venditionis iustissimus est. Probatur etiam conclusio simili quodam. Licet hero conducere famulum qui seruiat illi toto anno sequenti, & persoluere continuò iustam illius  mercedem anticipata solutione, ergo ad eundem modum licebit conducere operas coloni, exhibendas in æstate aut hyeme. Tertiò   probatur. In huiusmodi contractu sicuti est  obligatio ex parte coloni ad exhibendas  operas suas in ministerium eius qui pecuniam   dedit: ita ex contra ex parte pecuniam dantis,  est obligatio ad nunquam petendam propriam pecuniam; sed obligatio iustò potest  exigi pro obligatione: ergo iste contractus  est sanctus. Vltimò probatur conclusio. Qui  dat pecuniam, per huiusmodi contractum  non recipit pretium vsus pro pecunia mutuata; ergo non recipit vsuram. Antecedens  probatur, solum recipit operas coloni agricolæ; at agricolæ operæ sunt pretium pecuniæ non vsus pecuniæ; siquidem agricola  nunquam reddet pecuniam: ergo &c. Confirmatur. Iniquitas vsuræ hæc est, quòd vendatur idem bis, aut vendatur semel id quod  nullo pretio est æstimabile; hęc autem iniquitas (vt patet manifeste cuiq́ue intuenti) longè ab est ab isto contractu. Ad argumentum   autem sapientissimi Magistri Soto respondetur, negando anticipationem illam solutionis esse mutuationem pecuniæ per operas alterius soluendæ: sed est conductio &   redditio pretij operarum quas agricola exercebit in domini commodum. Itaque per  tale pretium redditum, manet obligatus & astrictus agricola ad soluendum &   ministrandum &  vendidit operas suas, actiones & libertatem alteri. Ad eundem modum dicendum est in alijs contractibus relatis in principio huius casus. Illi siquidem  omnes erunt vsurarij, si sint contractus mutuationis: erunt autem iusti si sint contractus conductionis & locationis emptionis  & venditionis. Itaque qui accipit pecuniam  non tenetur pecuniam soluere, sed tenetur  illam operam exhibere ad quam se obligauit. Iuxta istum modum, excusandi sunt ab  vsura multi agricolæ qui bona fide faciunt  huiusmodi contractus.
  
 Secundus casus seu quæstiuncula præcedenti coniuncta est, an licitum sit dare mutuum, ea lege, vt mutuarius conducat pretium   seu fundum mutuantis?
  
 De qua re sit prima conclusio. Vsura est  manifesta, si ratione mutui obligetur mutuatarius ad conducendum agrum seu fundum  mutuantis. Probatur manifestè. Talis obligatio est pretio æstimabilis, ergo &c.
  
 Secunda conclusio. Contractus iste debet haberi suspectus de vsura quocumque  modo celebretur; itaque vt plurimum est  vsurarius. Explicatur conclusio prima. Contractus manifestè est vsurarius quando ratione mutui augetur pretium in fundi conductione & locatione, etenim illud pretij  augmentum æstimabile pretium est. Secundò. Vsurarius est talis contractus, etiam si pretium fundi non augeatur in locatione, quando sunt pauci coloni qui veniunt fundum  conducere; datur autem mutuum, vt mutuatarij locent fundum eodem pretio quo antea locatus fuerat, ad quod pretium alij nolebant accipere, ergo in tali contractu euidens  suspicio de vsura est existimanda. Ratio est  in promptu: quoniam vt diximus in quæstione præcedenti, emptorem raritas iustè   facit res vilescere ac, subinde cum in præsentia sint pauci conductores agri: pretium  iustè decrescit; iniquum ergo est & vsurarium ratione mutui, conseruare agrum in  eodem pretio.
  
   Tertia conclusio. Nihilominus tamen  aliquando poterit contractus iste taliter celebrari vt iustus sit. Primò, iustus erit (supposito semel quòd non est obligatio ad conducendum) si fundi dominus ad viri boni  arbitrium minuat pretium propter paucitatem conducentium, vel suppleat in re illa aliud pretium. Secundò, si isti contractus bona fide fiant & fundus aliàs locetur  pretio iusto, quoniam cum iam per mutuum   agricolæ habeant, vnde possint emere boues, & reliqua necessaria ad culturam fundi, non est tum temporis paucitas colonorum seu conducentium: & idcirco iam  non minuitur iustè fundi pretium hac ratione.
  
 Tertius casus seu quæstiuncula est, an  mercator qui obligat mutuatarium vt partem saltim vnam mutui recipiat in mercibus, committat vsuram? V. g. solent quandoque Principes laborare inopia pecuniæ   ad soluenda militibus stipendia; rogant insignem quendam mercatorem vt mutuam  det illam pecuniam, mercator vero respondet se partem pecuniæ daturum numeratam, partem vero teneatur Princeps ipse in  mercibus accipere.
  
 Prima conclusio. Contractus iste mutui  vt propositus est, obligando videlicet mutuatarium ad accipiendam partem in mercibus, est vsurarius manifestè. Ratio est.  Obligatio illa ad emendas merces mutuantis etiam credita pecunia, æstimabilis est  pretio, ergo &c. Deinde solent interuenire  in huiusmodi contractibus aliæ iniquitates,  videlicet carius vendunt tales mercatores  mutuantes merces suas, ex eo quòd vendunt  credita pecunia, rursus petunt à mutuatario lucrum cessans cum reuera non esset  lucrum, ac denique in exemplo posito cogunt milites emere merces, quibus reuera  ipsi milites non indigent & quas continuo  milites diuendere debent pretio multò viliori quàm emerint.
  
 Secunda conclusio. Sub forma & re emptionis & venditionis poterit hic contractus  iustè celebrari ad hunc modum. Accedit  mutuatarius ad petendum mutuum à mercatore celebri, mercator respondet se nolle  mutuum dare, esse tamen paratum ad vendendas merces quas habet domi suæ venditioni expositas, quibus mercibus ipse mutuatarius poterit suæ subuenire necessitati.  Dico igitur. Quod si talis contractus bona  fide fiat non animo palliandi vsuram, & alię   merces vendantur iusto pretio quòd licitus est. Secundò. Demus quòd mercator  iste non habeat alias pecunias quas posset  mutuas dare petenti mutuum, nemo certè   condemnaret talem contractum in quo venderet   quas habet merces, ergo &c. Probatur, quoniam impertinens est omnino ad iustitiam talis  contractus, quòd mercator habeat vel non  habeat pecunias quas possit mutuas dare.  Denique probatur. Si nunquàm petitum esset mutuum ab isto mercatore, sed à principio is qui indiget peteret, vt mercator venderet illi merces; citra dubium venditio celebrata ad modum suprà dictum erit iusta, ergo etiam si petierit mutuum, mercator verò recusauerit mutuum dare & ambo conuenerint in emptione & venditione  mutui non erit iniustus talis contractus. Sed  contra hanc secundam conclusionem sunt  duo argumenta. Primum. Emptor qui emit  tales merces cogitur continuò eas vendere  viliori pretio; ergo fit illi iniuria per talem  contractum. Secundò. Sequeretur, quòd ille  mercator qui vendit merces mille. v. g. aureis, possit continuò statim à celebratione  contractus, emere rursus merces easdem ab  eodem emptore non gentis aureis; Consequens est approbare pestilentissimum genus contractus, quod à nostris dicitur mohatras, o baratas, ergo.
  
 Ad primum respondetur. Interuenire fortasse posse quandoque in huiusmodi contractu vitium contra charitatem; vt si mercator possit mutuum dare nolit tamen sed  vendere merces, quas continuò cogitur  emptor ipse diuendere viliori pretio. Cæterum nulla est iniuria contra iustitiam; (etenim vti vidimus quæstione præcedenti)  propter vendendi modum, iustè diminuitur pretium in mercibus vltroneis: & idcirco illud vilius pretium in quo emptor in nostro casu vendit postea illas merces: est iustum illarum pretium. Est simile. Accedit  quispiam ad petendam vestem commodatam ab altero, tamen ille alter non vult commodare sed vendere, qui autem petit commodatam vestem non habet pecunias quibus emat sed accipit eas ad vsuras ab alio  quopiam vt emat vestem, citra dubium non   peccat contra iustitiam is qui vendit vestem   & noluit commodare: quanuis daremus  quòd interdum peccaret contra charitatem.
  
 Ad secundum respondetur primò, quòd  si mercator iste à principio vendidit merces cum pacto emendi rursus easdem viliori pretio: talis contractus est pestiferus reipublicæ qui dicitur mohatra  & illi dicuntur mohatreros y barateros. Respondetur secundò. Quod si mercator ille bona fide  (quæ vt plurimum non interuenit) vendidit  merces suas, ignarus omnino voluntatis eius  qui emit, postea vero videns quòd qui emit  ab eo merces procurat eas diuendere emit  eas iusto pretio, sicuti si venderentur in publica auctione: talis contractus erit iustus,  etiam si pretio emat viliori, sunt enim illæ   merces vltroneæ. Ex horum casuum resolutione, licet similium casuum resolutionem  colligere.
  
 Tertia conclusio. Si mutuatarius non obligatur ad recipiendam mutui partem in mercibus, sed tantum dicat mutuator, vellem vt  partem in mercibus reciperes: non video  vsuræ rationem, modò tamen merces venditæ sint vsui futuræ mutuatario & vendantur iusto pretio. Probatur. In tali contractu  non exigitur aliqua obligatio neque res æstimabilis pretio ratione mutui; & aliàs nulla  est iniquitas in emptione & venditione mercium: ergo talis contractus est iustus.
  
 Iam verò in responsione ad primum  definit D. Thom. quid sentiendum sit de  duobus titulis qui prætendi solent ad accipiendum aliquid pro mutuo. Primus est  damnum emergens: secundus lucrum cessans. Et proinde statuit duas conclusiones.
  
 Prima conclusio. Qui mutuum dat potest absque peccato in pactum deducere cum   eo qui mutuum accipit, recompensationem  damni emergentis per quod subtrahitur illi  aliquid quod debet habere.
  
 Secunda conclusio. Lucrum cessans non  potest mutuator in pactum deducere. Explicatur prima conclusio. Damnum emergens  est detrimentum quod mutuator solius mutuationis causa incurrit. Sit exemplum. v. g. habet quis paratam pecuniam ad reparandam  domum quæ minatur ruinam, si autem det  illam pecuniam mutuam petenti ruet domus, quæ postea non poterit nisi maiori pecuniæ summa reædificari; illud detrimentum maioris summæ pecuniæ consumendæ in ædificatione, dicitur damnum emergens. Item, si quis accipiat ad vsuras pecuniam   quæ illi mutuo petitur, poterit vsuras illas ratione damni emergentis petere. Item, si mercator cogitur viliori pretio merces suas vendere ad congregandam eam pecuniæ summam quæ illi mutua petitur: poterit illud  detrimentum quod ex venditione illa viliori pretio facta incurrit, in pactum ducere.
  
 Cæterùm huic conclusioni adhibetur  quædam moderatio necessaria, videlicet si  mutuator moneat mutuatarium, se incurrere illud detrimentum ex mutuatione. Itaque  sciens & prudens mutuatarius faciat pactum  cum mutuante & velit detrimentum illud  pati, ne mutuans illud patiatur, aliàs si ista  admonitio non præcedat, mutuatarius erit  rationabiliter inuitus. Neque tamen necessarium est, quòd qui dat mutuum rogetur:  quia licet hoc frequenter accidat, tamen si  amicus amico indigenti sua sponte offerat  mutuum, poterit iustè  damnum emergens petere.  Est autem vera conclusio: siue damnum  emergens sit à principio mutuationis, siue  postea quando mutuatarius est in mora soluendi. Conclusio itaque ad hunc modum explicata habetur in iure & asseritur à Theologis vniuersis & Iurisperitis. Et ratio D. Tho.  est demonstratio. Etenim iustum est, vt nemo detrimentum incurrat ex beneficio quod  alteri faciat. Item probatur. Quia fideiiussor  potest in pactum deducere detrimentum  quod ex fideiussione incurrit, vt habetur in  cap. peruenit de fideiussionibus, ergo mutuator, &c. Denique, venditor potest vendere cariùs quàm res secundùm se valeat, quando ex venditione incurrit detrimentum,  dummodo admoneat emptorem illius detrimenti, vt quæstione præcedenti articul. 1.  diximus; ergo multò magis mutuator.
  
 Circa secundam vero conclusionem D.  Thom. de lucro cessante: sunt aliqua certa    apud omnes doctores, aliquid vero dubium.
  
 PRO cuius intelligentia nota primò.  Lucrum cessare quando causa mutuationis, mutuator non negociatur cum pecunia vnde non lucrifacit quod erat lucrifacturus. Nota secundò. Pecuniam habere duplicem potentiam ad lucrifaciendum. Altera  est remota quæ consequitur omnem pecuniam, quæ ex natura sua est instrumentum  ad lucrifaciendum, emendo &  negociando:  altera potentia est propinqua & quasi artificialis, quam non habet pecunia ex natura  sua, sed ex industria negociantis, quando vel  iam est exposita negociationi, vel parata est  vt exponatur. Vt v. g. frumentum in horreo  habet potentiam naturalem &  remotam quæ   consequitur omne frumentum ad fructificandum; sed quando iam seminatur vel paratur vt seminetur habet potentiam proximam & quasi artificialem propter industriam   agricolæ ad fructificandum. Hoc simile habet Caietanus hîc. Nota tertiò. Duobus modis posse aliquem aut illius pecuniam impediri à lucro. Vno modo contra voluntatem  domini, vt cum Princeps vel respublica compellit ciuem vt mutuet pecuniam: vel quando mutuatarius est in mora soluendi, vel  quando fur pecuniam paratam ad negociandum surripit. Secundo modo impeditur  lucrum ex voluntate domini pecuniæ; &   hoc Dupliciter, vel cum procurat proprium   commodum ipse dominus, vt quando ipse sponte sua pecuniam transfert à negotiatione ad mutuum: quia vult habere saluum  capitale: altero modo, quia vult beneficium  facere alteri rogatus ab illo.
  
 Sit prima conclusio. Quando potentia  tantum est remota & naturalis in pecunia  ad lucri faciendum, siue tale lucrum cesset  contra voluntate siue ex voluntate domini, non potest dominus aliquid vltra sortem   recipere ratione lucri cessantis. Probatur.  Quia si ratione huius potentiæ posset recipere aliquid vltra sortem, sequeretur licitum  esse in omni mutuo aliquid accipere, & per  consequens licita esset vsura. Probatur sequela. Quia talis potentia est inseparabilis à pecunia. Et confirmatur exemplo. Frumentum   non potest æstimari maiori pretio ratione    potentiæ naturalis & communis omni frumento, ergo nec pecunia. Consequentia patet:  quia pecunia multò minùs fructifera est quam   frumentum. Vnde sequitur corollarium, quod fur qui accipit huiusmodi pecunias, satisfacit  reddendo illas. Item sequitur, magnates &   qui non sunt negociatores non posse exigere  ratione lucri cessantis aliquid ex mutuo.
  
 Secunda conclusio. Si aliquis sua sponte  propter commodum proprium transferat  suam pecuniam à negociatione ad mutuum,  non potest exigere lucrum cessans. Hæc conclusio est consequens ad primam & probatur, quia in tali casu pecunia amittit iam potentiam proximam & artificialem ad lucrifaciendum, & remanet tantum cum naturali potentia & remota, & hoc ex voluntate domini propter suum commodum maius, &   securius, ergo &c. Item probatur à simili. Nam   si quis frumentum quod parauerat ad seminandum, postea sua sponte & propter suum  commodum velit vendere, non potest exigere maius pretium quàm secundum se valeat. Et denique probatur. Quia quanuis venditor aliquis posset res sibi magis commodas & vtiles quàm alijs, cariori pretio vendere rogatus; tamen si inopia coactus procurans   suum commodum eas vendat, non potest  amplius pretium pro illis recipere quàm secundum se æstimentur; ergo nec mutuator,  &c. Vnde sequitur corollarium quod sunt  vsurarij sæpe illi qui cum Rege faciunt contractus, quos dicunt (assientos) quia sæpe isti  suum tantùm commodum procurantes, voluntariè transferunt pecuniam à negociatione ad mutuum: quia magis lucrantur mutuando regi vno anno: quàm quinque negociando. Item vsurarij sunt quidam mercatores, quia Rege & magnatibus vel alijs exigunt lucrum cessans, eo quòd rex vel magnates sunt in mora soluendi merces quas emerunt ab illis. Ratio huius est: quoniam isti  mercatores à principio venditioni optimè nouerant, quòd isti viri illustres sunt in  mora soluendi, & nihilominus propter suum   commodum libenter vendiderunt illis merces suas: quoniam aliàs non poterant tantam  copiam mercium vendere, & ideo reuera  nullum lucrum illis cessat: sed potius sequitur commodum ex eiusmodi venditione,    quanuis quidam emptores sint in mora soluendi. Nihilominus si ista soluendi mora sit  illis reuera perniciosa &  à principio venditionis cognita, licitum erit aliquid exigere  ratione lucri cessantis.
  
 Tertia conclusio. Quando pecunia erat  in potentia proxima ad lucrandum & impeditur lucrum contra voluntatem domini: iustè poterit exigere lucrum cessans, imo  qui impedit tenetur in foro conscientiæ antequam petatur reddere lucrum cessans.  Probatur conclusio primò. Quia pecunia  quæ est in potentia proxima ad lucrum, plus  valet domino suo ratione suæ potentiæ: quam   valeat secundum se absolutè; ergo illam  maiorem vtilitatem poterit dominus illius  in pactum deducere & exigere. Deinde probatur conclusio ex communi regula. cap.  finalis de iniurijs. si tua culpa damnum datum est, vel irrogata iniuria, iure te super his  satisfacere oportet. Sed in casu posito culpa  vel causa illius qui contra voluntatem domini accipit pecunias damnum emergit, scilicet quod cessat illa potentia proxima pecuniæ: ergo tenetur satisfacere. Confirmatur  & ostendo, quod non solum habeat verum  conclusio, quando à principio mutuationis impeditur voluntas domini: sed etiam  quando impeditur postea ratione moræ in  soluendo. Sunt enim expressę leges quę hoc  definiunt in. l. socium. ff. pro socio. & in. l.  cum quidam. ff. de vsuris. & in. l. vsuras. C.  eodem titulo. Prædictæ tres conclusiones  asseruntur ab omnibus Iurisperitis & Theologis.
  
 DVbium tamen difficile est, an negociator qui rogatus à mutuatario remouet voluntariè pecuniam suam à negotiatione vt det mutuum petenti & faciat illi  beneficium: possit iustè exigere lucrum  cessans?
  
 Arguitur primo pro parte affirmatiua.  Licitum est vt diximus mutuanti, exigere damnum emergens; ergo & lucrum cessans. Probatur consequentia. Quia in casu posito lucri cessatio est damnum emergens: siquidem aufertur à mutuante aliquid quod deberet ipse habere.
  
 Arguitur secundo & confirmatur. Quia  pecunia cum potentia proxima ad lucrum    pluris æstimatur, quam sine illa, & est magis commoda domino negociatori, quam  alijs; sed mutuatarius est causa moralis rogans & solicitans vt sibi mutuetur pecunia,  quod illa potentia pecuniæ impediatur, &   quod non valeat tantum domino suo: ergo dominus iustè exigit lucrum cessans.  Maior explicatur. Nam sicut frumentum  terræ mandatum plus valet quam alias valeret: ita mille aurei expositi bonæ negociationi: plus valent quam mille aurei absolutè.  Probatur minor, quia charitas proximi &   illius commodum mouent negociatorem  vt mutuet roganti. Consequentia probatur,  quia vnicuique licitum est deducere in pactum, id quod res mutuata sibi valet.
  
 Arguitur tertiò. Licitum est recipere lucrum cessans post moram debitoris in soluendo; sed pecunia negociationi exposita  tam vtilis erat domino à principio mutuationis quàm post moram soluendi: ergo eadem est ratio.
  
 Denique licitum est venditori carius vendere res quas erat seruaturus in aliud tempus in quo pluris erant æstimandæ, vt patet ex cap. Nauiganti. de vsuris; ergo licitum  erit mutuatori in casu posito exigere lucrum   cessans. Probatur consequentia: quia sicut  venditori qui erat seruaturus merces suas,  cessat lucrum quod expectat, si nunc pecunias mutuet absolutè secundum proprium  valorem nulla habita ratione ad potentiam  proximam quam habeat ad lucrum;  & quemadmodum venditor voluntariè vendit licet rogatus & efflagitatus: ita etiam mutuator voluntariè mutuat rogatus; ergo eadem  est ratio.
  
 Sed in oppositum est, quòd legibus ciuilibus & Ecclesiasticis decernitur, quòd ratione moræ in soluendo licitum est mutuatori exigere lucrum cessans sibi; At vero si  licitum esset à principio mutuationis pacisci de lucro cessanti iam eisdem legibus esset explicatum; sed nullibi hoc explicatur,  ergo non est licitum. Prætereà D. Thom.  in hoc articulo ad primum argumentum   expresse distinguit inter damnum emergens & lucrum cessans, & dicit, quòd damnum emergens licitum est exigere non autem lucrum cessans: quia hoc est in potentia & pluribus modis potest impediri. Idem  sentit etiam  Scot. in 4. d. 15. q. 2. &  Duran. 3. sent.  d. 37. q. 2. & Innoc. &  Ioan. Andr. in ca. Nauiganti de vsuris.  Denique omnes antiqui doctores videntur esse huius sententiæ: ita vt Adria.  dicat oppositam  sententiam esse modernorum.
  
 Secundò arguitur. Lucrum alicui cessare  nihil aliud videtur esse, quàm ipsum cohiberi à suo lucro; sed quando nulla vis, nullus  metus, nulla denique ignorantia interuenit,  sed solùm modò preces mutuatarij pecuniæ   dominum inducunt ad mutuandum non  prohibetur ipse dominus à suo lucro: ergo  ibi non est verè lucrum cessans. Probatur  minor: quia nemo cohibetur nisi quando  eius voluntas aliquo modo impeditur ab  executione vel accusatione alicuius boni, &   tunc dicitur ille homo inuoluntarius; at verò inuoluntarium sola vis aut metus aut ignorantia causat, vt ait Aristot. 2. ethic. ergo.
  
 Tertiò arguitur & confirmatur. Qui solis precibus mutuatarij inductus dat mutuò   pecuniam suam, tenetur sequi naturam mutuationis; sed natura mutuationis est, quòd  secundum propriam rationem intrinsecam  nihil vltra sortem exigatur: ergo non est licitum pacisci de lucro cessante, si mutuat verè   pecunias. Confirmatur. Quoniam aliàs si licitum est exigere lucrum cessans, liceret etiam exigere aliquid pro obligatione non  repetendi  tan   cito pecuniam mutuatam: quoniam ista obligatio includitur etiam in ratione mutui.
  
 Quartò. Qui procurans proprium commodum dat mutuò, non potest exigere lucrum cessans, vt dictum est in secunda conclusione; at vero idem videtur esse procurare commodum amici atque proprium commodum: ergo neque tunc licitum erit exigere lucrum cessans. Confirmatur. Si mutuator in gratiam Pauli mutuaret Petro pecunias, non poterat exigere à Petro lucrum cessans; ergo neque si id faciat in gratiam Petri:  quoniam vterque proximus est. Confirmatur secundò. Pro alterius. ementis commodo non licet pretium aliquod accipere pro re  quæ est valde vtilis ementi, vt docet D. Tho.  q. præced. art. 1. ergo neque pro commodo mutuararij. Denique arguitur. Sequeretur ex opposita sententia, quod licitum esset negotiatori diligenter quærere mutuatarios quibus mutuet pecuniam exigendo ab illis lucrum cessans.  Probatur consequentia: quoniam  vnusquisque   licite quærit emptorem rei suæ quæ pretio  æstimabilis est; ergo si lucrum cessans est pretio æstimabile licitum erit negotiatori quærere emptorem. Pro ista sententia negatiua habemus Magistrum Soto lib. 6. de iustit. & iure  quæst. 1. art. 3. in 3. & 4. conclusione. vbi ait,  sententiam affirmatiuam esse minùs probabilem & aperire fenestram plurimis vsuris.  Nihilominus sententia affirmatiua communis est Iurisperitis omnibus in cap. Salubriter. & in cap. Conquæstus de vsuris: exceptis  paucis quibusdam. Videatur Couar. lib. 3.  Variarum resol. cap. 4. num. 1. & 5. Nauarro  etiam in Comment. sup. cap. 2. 14. quæst. 3.  num. 47. & sequentibus. Est etiam communis   omnibus Theologis in 4: dist. 15.  &  Summistis in verbo vsura, videatur Conradus de  contractibus quæst. 80. & Adrianus in 4. in  materia de restitutione, speciali quæstione  de hac re, &  Ioan. de Medina in 6. de restitutione in titulo de vsuris, Caietanus in isto  Comment. super hunc articulum. Hæc sententia communis fuit nostris pręceptoribus  qui nos antecesserunt: solus Magister Soto  est singularis in hac sententia. Imò ipse ait  vbi suprà, non mihi tantum arrogo, vt primus  opinionem illam, scilicet affirmatiuam prorsus refellam. Neque vero D. Tho. in præsenti art. in solut. ad 1. tenet partem  negatiuam sed  duo discrimina, intendit statuete, inter damnum   emergès &  lucrum cessans. Primum est quod  damnum   emergens semper est licitum exigere quoties  aliquis dat mutuum  absque aliqua suspitione. At  verò  lucrum cessans exigere à principio mutuationis rarò  licitum est, cum omnibus suis circunstantijs  & semper habet suspitionem vsuræ.  Secundum est, quod  damnum emergens licitum  est exigere tantum quantum sonat; at verò   lucrum cessans non licet exigere totum quod  speratur. Quod probat D. Tho. quia lucrum   cessans multis vijs impediri potest. Neque  etiam   Scotus &  Durandus  sequuntur  illam  partem  negatiuam si attente legantur in locis citatis. Cæterum   partem  affirmatiuam  quam nos sequimur probant   argumenta quæ fecimus in principio dubij.
  
 Deinde hæc pars videtur virtualiter definita in multis legibus. v. g. in. l. at qui natura. §. non tantum. ff. de negotijs gestis.     & in. l. 3. §. finali. ff. de eo qui certo loco. Prætereà. Vt inducebamus in vltimo argumento pro parte affirmatiua videtur etiam definita in cap. nauiganti. de vsuris. Notandum   tamen est, quòd aliqui viri docti vt iustificent prædictum contractum de lucro cessante distinguunt in prædicto contractu duos  contractus virtualiter contineri. Alter est  contractus mutuationis, per quem mutuator dat pecuniam suam mutuatario reddendum integram & saluam: alter est emptionis & venditionis per quem ipse mutuator  qui negotiabatur cum sua pecunia, vel paratus erat negotiari: vendit mutuatario cessationem à negotio lucrifactiuo propter  commodum ipsius mutuatarij, qui reputat sibi esse valde vtile, quòd negotiator  cesset ab illo negotio dummodo mutuet  sibi pecunias. Et quanuis in isto casu coniungantur isti duo contractus: per accidens  tamen poterunt omnino separari aliquando & seorsum celebrari. Vt v. g. si Petrus reputet sibi commodum quod Paulus cesset  ab aliqua negotiatione, vel quia ipse vult  negotiari, vel alius amicus eius, aut alia ratione, etiam si Petrus non mutuet sibi pecunias: tunc in tali casu ille qui cessat à negotiatione lucrifactiua potest vendere illam  cessationem. Nunc igitur probant prædictam sententiam. Quanuis enim in casu nostri dubij coniungantur illi duo contractus  mutuationis & venditionis: tamen vterque   iustus est, quia ratione mutuationis nihil  pretij exigit mutuator, at vero ratione venditionis exigit pretium iustum quo æstimabatur illa cessatio à negotio lucrifactiuo. Sed  tamen quanuis ista consideratio videatur  conueniens ad confirmationem prædictæ   sententiæ: tamen communior est quam oporteat, etenim licitum est cuicumque pro cessatione ab aliqua actione sibi licita & placita pretium accipere. Vt v. g. pro eo quod cesset ire in campum rogatu amici, potest pretium accipere: at vero in casu nostri dubij  aliquid est specialius quod videtur generare scrupulum; etenim mutuatarius non dat  pretium vt mutuator duntaxat cesset à negotiando: sed per se primo & principaliter  dat propter illum finem vt mutuet sibi pecunias, ergo videtur, quòd in tali casu ratione mutui dat pretium. Quapropter optima  ratio, & specialis prædictæ sententiæ affirmatiuę ea est videlicet, quod mutuator iuste accipit pretium pro lucro vere cessante dum  mutuat & vt mutuet pecunias alteri vtiles, &   hic titulus est sufficientissimus: quia reducitur ad damnum emergens, eo quod mutuator  vt faciat alteri beneficium rogatu illius, minus habet quam deberet habere in bonis suis:  quod quidem est damnum emergens. Neque valet respondere quòd nondum habebat lucrum in actu; quia habebat potentiam  proximam ad lucrum. Qua priuatur vt mutuet alteri pecunias. Cæterùm quia iste titulus lucri cessantis est pallium multarum vsurarum vt aduertit Magister Soto: idcirco  oportet Theologum esse diligentem in examinando, an vere sit lucrum cessans propter  commodum mutuatarij. Debet itaque primo examinare negotiatorem, an tempore  contractus haberet alias pecunias quibus posset si vellet negotiari, etiam post factum iam contractum. Etenim in tali casu, non cessat illi  lucrum causa mutuationis sed voluntate  propria: quia vult alias pecunias domi retinere neque exponere periculo negotiandi. Est optimum simile, siquis habeat domi frumenti copiam cuius partem præparauerat ad seminandum, partem vero retineat domi ad vendendum: tunc si accedat  quis ad emendum frumentum ab illo, non  potest frumenti partem quam parauerat ad  seminandum carius vendere ratione lucri  cessantis: eo quòd habet aliud triticum quod  potest seminare si velit. Debet secundo aduertere Theologus ex parte mutuatoris,  quòd animus illius negotiandi cum pecunia quam dat mutuo, debet perseuerare toto tempore mutui: quoniam eo momento  temporis quo animus negotiandi erat interrumpendus: iam non cessat lucrum causa  mutuationis, neque ipse mutuatarius est  causa impediendi lucrum, sed voluntas potius mutuatoris: & ideò si à principio mutui habebat mutuator animum negotiandi  per dimidium annum, non poterit postea  exigere lucrum cessans pro toto anno pro  quo mutuat. Debet tertiò aduertere Theologus, quòd mutuator propter mutuatarij commodum remoueat pecunias à negotiatione; etenim si commodum mutuatarij non  sit causa, quòd remoueat: iam non cessat lucrum ratione mutuationis. Obserua tamen,  quod non exigitur hîc quod illud commodum mutuatarij, sit reuera commodum vtilitatis: sed sufficit, quòd ipse mutuatarius existimet sibi esse commodum & conueniens,  vnde si velit illas pecunias ad prodige expendendum in ludis & luxurijs, nihilominus mutuator poterit exigere lucrum cessans, & non peccabit contra iustitiam mutuando, in illo casu: poterit tamen peccare  contra charitatem, iuxta regulas fraternæ   correctionis: de quibus multa diximus. 2. 2.  quæstione. 33. & suprà quæstione præcedenti, de his qui vendunt ea quibus male vsuri  sunt emptores. Obseruandum etiam est, quod   non requiritur, quòd ipse negotiator optaret magis negotiari cum sua pecunia, quàm  mutuò illam dare; etenim charitatis est erga  proximum procurare magis mutuatarij  commodum quàm lucrum ex propria negotiatione: sed satis est ad iustificandam mutuationem, quòd mutuator reuera negotiaturus erat & prudenter expectabat lucrum  ex sua negotiatione, toto illo tempore mutui, nisi commodum mutuatarij impediret  suam negotiationem. Itaque non amplius  quærimus mutuatarij commodum, ad mutuandum illi, exigendo lucrum cessans: quam   requiratur in contractu in quo exigitur damnum emergens.
  
 Denique ad iudicandum sit ne iusta quantitas, quæ exigitur ratione lucri cessantis:   erit Theologo talis regula. Nunquam debet exigi totum lucrum cessans. Ratio est:  quia non æstimatur res tanti quando est in  potentia quanti æstimatur dum iam est in  actu; sed lucrum quod cessat mutuationis  causa est tantum in potentia, quando celebratur mutuatio: ergo non debet exigi  totum lucrum cessans. De qua re diximus  suprà quæstione. 62. articulo. 4. Ex qua doctrina colligimus hîc, duobus modis posse fieri conuentionem de lucro cessante.  Prior est frequentissimus & valde iustificatus, si expectetur euentus aliorum negotiatorum, eodem genere negotiationis, eodem tempore & loco, & tunc persoluatur  tanta quantitas pecuniæ proportionabiliter ad lucrum aliorum. Alter modus est,  si contingat quòd statim ad arbitrium boni viri & prudentis in negotiatione, taxetur vna certa quantitas reddenda mutuatori pro lucro cessante, sed tamen debet  fieri deductis expensis & attentis periculis, quibus exposita est negotiatio: etenim  ratione istorum minùs habet res in potentia, quàm si iam esset extra omnem fortunam. Fatemur tamen, quòd non sunt inde deducendi labores ipsius negotiatoris,  & operæ  & industriæ: quoniam si mutuator non adhibet tales operas & industrias,  hoc prouenit ex parte mutuatarij impedientis negotiationem illam:  & ideo poterit  vendere proprium otium damnificatiuum  rei familiaris.
  
 Denique poterunt aliqui meritò aduertere, quòd illam quantitatem lucri cessantis  non potest exigere mutuator statim à principio mutuationis reddendam. V. g. si lucrum æstimetur 10. aureis quos lucrifacturus erat negotiator pecunia data mutuatario; tunc si continuo mutuatarius redderet  mutuanti 10. aureos non cessaret mutuanti  lucrum totius pecuniæ. v. g. non cessaret illi  lucrum ex 100. aureis sed ex 90. Verumtamen est, quòd si cum illis decem non  potest negotiari & mutuatarius voluntariè   reddit statim 10. aureos, illos poterit mutuator accipere.
  
 Ex dictis colligitur corollarium, scilicet,  quomodo debeant intelligi iudicium  sententiæ,  quæ solent aliquando imponere mulctam  pecuniariam debitoribus propter soluendi moram.  Duplici enim ratione possunt hæ sententiæ   iustificari; prior quidem in pœnam propter  culpam  commissam  à debitore in mora soluendi, & talis pœna non obligat in foro conscientiæ ante condemnationem & executionem  sententiæ, bene tamen postea. Altera ratio est  aliquando, quia iudex æstimat propter moram soluendi cessauisse creditori aliquod lucrum, & tunc si reuera cessauit lucrum creditori, tenebatur debitori in foro conscientiæ reddere lucrum cessans, etiam ante sententiam  iudicis. At vero si non cessauerat lucrum,  non tenebitur reddere etiam post sententiam iudicis: quia illa fundatur in falsa præsumptione.
  
   AD argumenta pro parte negatiua respondetur. Ad primum respondetur,  quòd argumentum quod fit ab autoritate  negatiua infirmum est. Sed nihilominus secundò respondetur, quòd iam ostendimus  iure Ciuili & Canonico definitam esse nostram sententiam, maximè verò quòd iure  naturæ ostendebatur, quòd sit eadem ratio  de lucro cessante, & damno emergente.
  
 Ad reliqua vero argumenta respondetur primò vnica solutione, quòd omnia illa  necessariò sunt soluenda, ab his qui sequuntur partem negatiuam. Omnes enim illi affirmant, quòd ratione damni emergentis licitum est pretium accipere: affirmant etiam  licitum esse vendere rem cariori pretio quam   de præsenti valeat propter detrimentum  quod patitur venditor qui seruaturus erat  illam in aliud tempus vendendam: at verò argumenta illa facta pariter procedunt  contra istas affirmationes atque contra nostram sententiam.
  
 Sed nihilominus respondetur ad omnia  illa sigillatim. Ad secundum iam explicuimus sensum Diui Thomæ, dum facit differentiam in solutione ad primum, inter lucrum cessans & damnum emergens. Ad tertium respondetur, licitum esse vnicuique  vendere voluntariè suum lucrum & suum  commodum; quod si videatur necessarium,  quòd in prædicto casu debeat esse aliquid  inuoluntarij ex parte mutuatoris: respondetur, quòd satis est quædam moralis coactio, quam inducit commodum proximi,  & vtilitas quæ compellit ex debito honestatis succurrere proximo ne patiatur detrimentum, dummodo etiam ipse mutuator  seruet se indemnem. ¶ Ad quartum argumentum respondetur, quòd is qui dat mutuum, tenetur ex necessitate subire periculum & detrimentum quod per se ex natura  mutuationis consequitur; v. g. tenetur qui  mutuat non repetere mutuatum pro toto  tempore quo mutuauit. Cæterum non tenetur etiamsi voluntariè mutuet, subire detrimenta quæ per accidens coniunguntur cum   mutuo, cuiusmodi est lucrum cessans &   damnum emergens. Sicut qui rem spiritualem dat alteri, tenetur etiam ex necessitate dare gratis omnes operas necessarias per se ad    exequutionem rei spiritualis. v. g. Episcopus  tenetur non solum gratis consecrare sacerdotem, sed etiam gratis impendere laborem necessariò  coniunctum cum illa consecratione, &   sacerdos tenetur gratis offerre sacrificium &   impendere laborem per se necessarium ad celebrationem missæ: cæterùm non tenebitur gratis peragere iter trium milliarum, ad celebrandam missam. Ad confirmationem  respondetur,  quòd mutuator obligatur per se expectare  aliquod tempus ad recuperandum mutuum.  ¶ Ad quintum respondetur, quod procurare  commodum ipsius mutuatarij, non est procurare proprium commodum vtile, sed potius acquirit sibi honorem & gratiam &  laudem pro  bono opere: at verò non tenetur ex iustitia  pati damnum in temporalibus, vt alteri sit  beneficus. At vero quando mutuat Petro  duntaxat in gratiam Pauli, scilicet vt conciliet  sibi gratum  Paulum  &  fauorem eius, non poterit lucrum cessans exigere à Petro, nisi quando ipse  Paulus petierit mutuum propter commodum   Petri, cum illa tamen  conditione vt Petrus soluat  lucrum cessans, vel damnum emergens. At  vero si mutuator anticipatiuè procurabat sibi fauorem Pauli, sibique maximè  commodum:  non poterit postea nactus illam  occasionem, exigere à Petro mutuatario lucrum cessans, vel  damnum emergens; tunc namque reuera mutuat propter proprium  commodum  &  non propter commodum mutuatarij. Ad confirmationem respondetur, quod ille mutuator non accipit  pretium pro mutuatione neque pro commodo  mutuatarij, sed pro suo proprio incommodo   aut detrimento lucri cessantis. ¶ Ad sextum  &   vltimum  argumentum respondetur, quod quando  res venditur cariùs quam secundùm se valeat  propter detrimentum quod incurrit venditor:  tunc iustè exigitur pretium propter damnum  emergens, aut lucrum cessans. At vero quando   ipse venditor vel mutuator quærit solicitè aliquem qui emat, aut accipiat mutuum: est vehemens indicium & argumentum, quod animus  eius est vsurarius: & idcirco vt in plurimum  huiusmodi contractus sunt vsurarij, & vt sic  sunt condemnandi. Nihilominus  aliquando   licitum erit, vt si quis cognouerit amici inopiam  &  necessitatem cui ex animo vult succurrere: præuenire illum vltrò, & offerre mutuum   exigendo lucrum cessans. Ratio huius est,    quoniam in tali casu, amici commodum  causa est remouendi pecuniam à negotiatione: imo vero possumus dicere, quòd necessitas amici virtualiter clamat & rogat sibi  dari mutuum propter maximum commodum, quod inde acquirit sibi &  consequitur.
  
 Deinceps circa doctrinam Diui Thomæ in solutionibus ad secundum, tertium,  & quartum argumentum: duæ conclusiones sunt notandæ. Prima conclusio est, quod  est vsura obligare mutuatarium ex iustitiæ   debito ad compensandum beneficium, etiam   pro illo tempore quo ipse mutuatarius tenebatur compensare ex gratitudine. Sit exemplum. Si mutuat quis alteri pecuniam obligando illum vt remutuet in posterum, vel  quòd pro se intercedat apud Regem, aut Iudicem, aut Magnatem. Hæc conclusio manifesta est apud D. Thom. ad secundum argumentum, quo intendebat non esse illicitam talem obligationem siquidem mutuatarius tenebatur naturali iure ad illud opus,  & respondet obligari quidem posse mutuatarium ad hoc ipsum, non tamen ex iustitiæ   debito, quoniam tali debito amicitiæ repugnat ciuilis obligatio, eo quòd inducit quandam necessitatem, amicitia vero debet esse  maxime spontanea. Ita intelligit Caietanus  D. Thom. in hoc loco. Deinde probatur conclusio ratione D. Thomæ, quodlibet beneficium quale est fauere inopi apud Regem aut Iudicem, & qualis est obligatio ad  remutuandum in posterum, est pecunia  æstimabile, ergo non potest ex iustitiæ debito deduci in pactum ratione mutui, etiam  pro illo tempore quando tenetur alias mutuatarius remutuare ex gratitudine, vel ex  charitate. Denique probatur. Si quando aliquis ex charitatis vel gratitudinis præcepto  tenetur benefacere non benefacit. v. g. non  intercedat apud Regem, non remutuet: tunc   non tenetur ad restitutionem damni quod  consequutum est ex omissione benefaciendi: at vero si ex obligatione ciuili & iustitiæ   debito teneretur ad illud opus obligaretur  consequenter ad restitutionem totius damni consequuti ex illa omissione: ergo magnam obligationem inducit & pecunia maxime æstimabilem, qui obligat alterum ad  benefaciendum ex iustitiæ debito, etiam    pro illo tempore quo ipse tenebatur ex charitate aut ex gratitudine.
  
 Secunda conclusio quæ apertè sequitur  ex dictis. Talis obligatio ad remutuandum  in futuro tempore, siue ad intercedendum  apud Principem, vendibilis est & licitè potest vendi. Sed est obseruandum, quòd sub  hac specie & ratione solent mercatores &   negotiatores palliare vsuras: dicunt enim se  amplius recipere non ratione mutui: sed  quia se obligant ad remutuandum in futuro  tempore. Verumtamen quia exigunt ingens   pretium pro ista obligatione ad remutuandum: signum est certum, quòd recipiunt  pretium ratione mutui & non ratione obligationis ad remutuandum. De qua obligatione satis est dictum supra artic. 1.
  
 Sed est specialis difficultas in præsenti.  An ille qui dat mutuum, possit obligare mutuatarium vt statim remutuet in alio genere mercium & rerum. v. g. Petit Petrus mutuò mutuatum frumentum; an possit Paulus respondere, non mutuabo, nisi tu mutuaueris simul vinum statim.
  
 Pro parte negatiua arguitur primò. Si  hoc esset licitum, liceret consequenter aliquid vltra sortem recipere ratione mutui,  scilicet, illam obligationem remutuandi statim. Secundò liceret etiam obligare mutuatarium ad emendas statim merces mutuatoris. Tertiò liceret etiam obligare ipsum mutuatarium vt in futuro remutuaret. Probatur  sequela, quoniam maior vtilitas est mutuantis, obligare illum vt statim mutuet: quam  vt mutuet tempore futuro, ergo magis est  pretio æstimabilis, ac proinde si hæc obligatio est licita in præsenti, etiam illa pro futuro.  Denique confirmantur communi ratione  prædicta argumenta, quia obligatio ad remutuandum est pecunia æstimabilis, ergo  non est licitum pro mutuo illam exigere.
  
 Sed in oppositum est simile, videlicet quod   licitum est mihi obligare alterum ad audiendam meam confessionem sacramentalem,  si vult quod ego audiam eius confessionem  absque   aliquo vitio simoniæ. Item est aliud exemplum. Quoniam licitum est venditori nolle vendere rem suam, nisi emptor ipse sibi  vendat aliam rem necessariam, ergo similiter est dicendum in præsenti.
  
   Ad hanc difficultatem respondetur, & sit  prima conclusio. Huiusmodi contractus suspectus est de vsura, & hoc videntur probare argumenta pro parte negatiua. Neque  valet allegare D. Thom. in responsione ad  quartum. Etenim ibi solùm dicit, quòd licet  mutuanti vnum; aliud recipere mutuum  in præsenti: non tamen ait, quòd sit licitum  obligare mutuatarium ad remutuandum  in præsenti; de hac enim obligatione est nostra difficultas.
  
 Secunda conclusio. Si reciproca sit obligatio ex vtraque parte ita vt adinuicem se  obligent contrahentes ad mutuandum, nulla est vsura. Probatur. In huiusmodi contractibus seruatur æqualitas ex vtraque parte;   ergo iustus est. Deinde. In hoc contractu nihil omnino accipitur vltra sortem ratione mutui sed pro obligatione ad mutuandum recipit  mutuator aliam similem obligationem. Denique. Talis contractus esset licitus, si fieret  pactum quod adinuicem se obligarent ad  mutuandum in tempore futuro, v. g. mutuabis  mihi frumentum post mensem & ego post  mensem tibi mutuabo vinum; ergo etiam erit  licitus contractus si de præsenti se se obligent   ad mutuandum adinuicem.
  
 Tertia conclusio. Verosimile est & valde probabile, licitum esse contractum, in quo  obligatur mutuatarius ad continuò remutuandum, etiam si ex parte alterius non sit  obligatio ad mutuandum. Probatur argumentis factis in oppositum. Deinde probatur. Quia reuera illa obligatio ad continuò re  mutuandum, moraliter loquendo, non æstimatur pretio magis quàm obligatio ad audiendam confessionem continuò, & obligatio ad statim missam celebrandam; non  enim potest sacerdos vltra iustum stipendium aliquid accipere pro illa obligatione  ad statim celebrandum. Denique probatur  conclusio. Quoniam reuera semper videtur intercedere moraliter loquendo obligatio vtrinque ad mutuandum, etiam ex  parte illius qui obligat alterum ad remutuandum continuò; videtur namque quòd eo  ipso ipse etiam se obliget ad continuò remutuandum: ita vt contractus sit conditionalis  sub hac forma; si tu te obligas ad remutuandum statim: ego me obligo ad statim mutuandum tibi. Nihilominus subtiliter possumus distinguere, quòd non sit obligatio ex  parte Petri ad statim mutuandum, v. g. si  dicat Petrus, ego non me obligo modò ad  mutuandum tibi statim: sed tu te obliga ad  remutuandum statim, si & quando ego statim mutuauero. Ecce vbi Petrus manet  absque obligatione mutuandi, at vero Paulus  manet cum obligatione mutuandi conditionali, si Petrus voluerit mutuare; & in tali  casu verificatur tertia conclusio. Et fundamentum eius potissimum est: quoniam talis obligatio non æstimatur pretio apud  homines & nullius momenti est.
  
 Ad argumenta pro parte negatiua quatenus militant contra hanc tertiam conclusionem negatur sequela &  respondetur, quòd  illa obligatio ad statim remutuandum non  est æstimabilis pecunia: & idcirco nulla  est ibi vsura. ¶ Circa solutionem ad sextum argumentum est notanda & examinanda vnica  conclusio, scilicet, fructus pignoris pro mutuo traditi, sunt computandi in sortem principalem: alio quin si acciperentur vltra sortem, acciperentur ratione mutui & esset  vsura. Ratio huius conclusionis est: quia ille  fructus sunt æstimabiles pecunia: ergo computandi sunt à mutuatore in sortem  principalem.  Hęc conclusio definita est in vtroque iure. Pontificio  quidem  c. 1. & 2. & c. conquæstus de vsuris & c. 1. de fæudis. Ciuili autem iure habetur  l. 1. & 2. C. de pignoratitia actione. Ex hac  conclusione sequitur vnum  corollarium, quòd  Reges siue magnates qui solent ratione mutuatæ pecuniæ in magna quantitate, in pignus  vrbem aut castellum adhibere: debent computare   in sortem principalem omnes redditus vrbis  aut Castelli. Verumtamen remedium quo  solent vti huiusmodi Principes vt se eripiant   à vitio vsurario, est emere illam vrbem tali pecunia, cum pacto retrouendendi: &   tunc iustus est talis contractus, dummodò   pretium pro vrbe siue castro iudicetur esse  iustum, attenta illa conditione retrouendendi: quæ conditio diminuit pretium rei aliàs  iustum, si absolute venderetur;  & in tali casu ille qui emit vrbem iuste fruitur redditibus ipsius vrbis, & iustè postea accipiet totum pretium quod dedit. Et huiusmodi contractum approbat Caiet. in Respons. ad 6. &     Magister Soto libro. 6. de iustitia, quæstione. 1. & 2.
  
 Verumtamen contra hanc conclusionem   obijciuntur à Iurisperitis & Theologis duæ   Pontificis definitiones. Altera est Innocentij III. capit. 1. de feudis, &  Alexandri III.  in capit. citato conquestus. vbi definitum  est, quòd dominus directus rei feudalis quam   rursus accipit à vassallo in pignus pro mutuo dato, poterit licitè pignoris fructus vltra  sortem percipere. Altera definitio est eiusdem Innocentij in cap. salubriter. de vsuris.  vbi expressè definit, quòd fructus rei impignoratæ genero pro dote vxoris: possunt  percipi à genero non computando illos in  partem ipsius dotis. Et ratio quæ communiter assignatur ea est: quia frequenter non  sufficiunt fructus illi ad portanda onera matrimonij.
  
 Quod si aliquis respondeat, priorem definitionem esse iustam in fauorem ecclesiæ,  posteriorem vero in fauorem matrimonij:   contra hoc est, quòd vsura est intrinsecè   mala, ergo nulla ratione poterit iustificari,  neque in fauorem ipsius ecclesiæ, neque in  fauorem matrimonij: at vero Diuus Thomas expressè dicit in conclusione vsuram  esse non computare pignoris fructus in sortem principalem. Quod si aliquis respondeat, posteriorem decisionem iustificari, vt  idem Innocentius videtur ibidem insinuare, propter onera matrimonij subleuanda,  & quod ea ratione liberatur ab vsuræ vitio  generus qui non computat fructus pignoris.
  
 Sed contra hoc est, quòd si miles accipiat pignus fructuosum pro stipendio debito, vsuram committet, si non computet fructus pignoris in sortem principalem stipendij:  & tamen miles non minus deprimitur  militiæ oneribus deportandis, quam maritus  matrimonij: ergo vtrobique est eadem ratio.
  
 Ad primam decisionem respondet Innocentius IIII. super allegatum capit. 1. &   Carolus Molinæus Iurisperitus: & inter  Theologos Adrianus in. 4. in materia de restitutione, in titul. de vsuris. quos citat & sequitur Couarruuias libro. 3. Variarum, cap.  1. numer. 4. quòd illa definitio habet locum  quando fructus pignoris sunt eiusdem pretij cuius sunt ipsæ operæ  & seruitia quæ ratione feudi à vassallo debentur directo domino. Et ideo asserit, quòd si tales fructus  excedant seruitium, non potest feudi dominus, illum excessum accipere: nisi computet in sortem principalem. Et hoc videtur definitum à dictis doctoribus in allegato cap. 1. quoniam ibi dicitur vassallum  toto illo tempore quo retinetur pignus à   feudi domino, immunem esse à seruitio  quod pro feudo tenebatur exhibere. Cæterùm legitima responsio est, fructus omnes rei feudalis impignoratæ pro mutuo  apud directum dominum, non esse computandos in sortem principalem: & hoc quidem non ratione mutui (alias esset vsura illos percipere vt ait D. Thom.) sed propter naturam & conditionem feudi, qui  contractus postulat, quod cum res feudalis redierit ad dominum directum omnes  fructus illius percipiantur ab ipso domino  directo: ea tamen lege, vt feudatarius interim sit liber ab omni seruitio. Et hæc est  legitima intelligentia illius capit. Ratio est  æquitatis plena, quoniam fieri potest vt rei  feudalis fructus omnes non adæquent seruitium: igitur æquum est, vt sicut feudi  dominus qui habet rem feudalem apud se  obligatam in pignus mutui, non potest toto illo tempore aliquid pro seruitio petere,  etiam si illud sit maius quam fructus: ita etiam   percipiat sibi omnes fructus, etiam si sint maiores seruitio.
  
 De secunda decisione Pontificia, sunt variæ sententiæ doctorum. Quidam nanque  dicunt, quòd tantum ratione lucri cessantis vel damni emergentis, licitum est genero accipere fructus pignoris, donec recipiat  dotem. Et hæc est communis sententia inter Iurisperitos, quos citat & sequitur Couarruuias vbi supra numero. 3. In eadem  sententia sunt inter Theologos Conradus  de contractibus quæstione. 35. & etiam Adrianus vbi supra, Medina de restitutione  tractatu de vsuris quæstione. 2. & Ioannes  de Maioris in. 4. dist. 15. quæst. 31. Syluest.  in verbo vsura. 3. quæstio. 2. quinimo etiam  Couarruuias vbi supra numero. 4. magis limitant hanc sententiam. Dicunt enim, non  posse generum pignoris fructus sibi retinere  quantum ad excessum, si excedant onera    matrimonij, & quod necessarium est ad onera matrimonij.
  
 Sed contra istam intelligentiam facit primò, quòd hic titulus lucri cessantis vel damni   emergentis communis esse potest alijs contractibus; at vero lex aliquid peculiare definit in hac parte circa pignus obligatum pro  dote.
  
 Deinde facit, quoniam aliàs si generus  non erat negociaturus, non posset percipere  fructum pignoris titulo lucri cessantis, vel  damni emergentis, sicut iam suprà diximus declarantes illum titulum: eo vel maximè, quòd ipsa lex solum explicat titulum  propter onera matrimonij subleuanda. Est  alia expositio minùs conueniens Adriani &   Medinæ vbi suprà, videlicet, quòd maritus  possit retinere fructus pignoris titulo donationis quam socer facit sibi. Sed contra hoc est  quia ista decisio Pontificia procedit profectò   etiam inuito socero, ergo non est apta intelligentia. Alij Iurisperiti volunt  rationem huius esse &   prouenire ex eo, quòd pater tenetur alere  filiam, & ideo censentur fructus pignoris  obligati pro dote, tradere in alimentum filiæ. Vnde colligunt illam definitionem habere locum tantum in genero qui ab ipso socero accipit pignus fructuosum. Hoc asserit Fortunius in tractatu de vltimo fine iuris, illatione. 6. & Magister Soto vbi suprà   quæst. 1. art. 2. ad argumenta paulò ante finem   asserit, causam esse eam quam Innocentis insinuat ibidem, scilicet onera matrimonij subleuanda. Inquit autem, quod non est tantùm  alere familiam & vxorem & educare filios  & familiam: sed etiam hæc omnia præstare  salua & integra dote: moderatur tamen istam   decisionem Pontificiam, ea moderatione,  quam paulò ante diximus adhibuisse Syluester. Cæterùm contra Fortunij intelligentiam est manifestum argumentum, quod  desumitur ex vsu, qui est optimus legum  interpres. Etenim non solum genero qui contractum fecit dotalem cum socero conceditur illi ius percipiendi fructus pignoris: verum in vniuersum omni marito qui pignus  accipit pro dote datur ius ad sibi vendicandum fructus pignoris, quamdiu non soluitur dos;  & hoc habet vsus omnium Regnorum &  Prouinciarum: & ita iudicatur in omnibus tribunalibus in fauorem mariti.
  
 Contra expositionem vero Magistri Soto est argumentum. Quoniam in aliquibus  Prouincijs maritus & vxor communicant  sibi omnia bona fortunæ ad inuicem; ita habet mos Regni Lusitaniæ, & ita maritus non  tenetur seruare integram vxoris dotem: sed  adhuc in talibus Prouincijs potest licitè maritus percipere fructus pignoris pro dote  obligati, non computando eos in sortem principalem: ergo ratio Magistri Soto non est  adæquata. Confirmatur. Quoniam ipse Soto asserit, quòd vidua iam soluto matrimonio potest à patre siue ab hæredibus illius  percipere fructus pignoris obligati pro dote  marito iam defuncto;  & tamen vidua non  tenetur seruare integram dotem suam, sed  poterit expendere vt libuerit, ergo.
  
 PRO decisione huius difficultatis sit prima conclusio. Hæc est natura contractus dotalis, vt qui dotem promittit, siue sit  pater fœminæ siue quilibet alius: videatur  implicite promittere omnes fructus pignoris obligati pro dote, quamdiu dotem non  soluerit; siue fructus excedant omnia onera matrimonij subleuanda: siue non excedant. Hæc conclusio videtur nobis legitima  intelligentia illius legis Pontificiæ. Ratio est  quæ etiam insinuatur in eodem capite. Colligitur q́ue isto modo. Quicumque dotem promittit, videtur implicite & interpretatiue  promittere etiam, id quod legibus statutum  est de huiusmodi contractibus; sed lex ipsa  decernit, quòd fructus pignoris obligati pro  dote percipiantur à marito, neque computentur in sortem: ergo iustè illos percipit  maritus. Sed dicet aliquis. Hoc est quod dubitamus, an lex illa sit iusta. Respondetur,  quòd lex abundè satis iustificatur: quoniam  æquum erit, vt quamdiu dos non soluitur  resarciatur aliunde id, quod maritus poterat  lucrifacere cum mediocri diligentia mediante dote, ad subleuanda onera matrimonij. Quod autem ipse esset negociaturus vel  non, nequaquam opus fuit, quòd lex consideraret illud: sicut neque quòd fructus  excedant vel exæquent, vel sint minores ad onera matrimonij subleuanda: sed  solum respexit communem rationem in  fauorem matrimonij, & transtulit dominium     illorum fructuum pignoris in ipsum maritum. Præterea. Lex illa habuit considerationem, quòd natura dotis, est quasi patrimonium fœminæ quæ nubit, & destinatur ad  sustentationem illius & educationem filiorum & familiæ; at verò hæc omnia non  poterant regulariter loquendo commodè   fieri, nisi statim solueretur dos, aut certè redderetur aliquid ad subleuanda huiusmodi  onera: ergo lex quæ in communi respicit  commodum illius status matrimonij iustissima est, etiam si per accidens aliquando  contingat, quòd maritus sit diues & habeat  vnde sustineat huiusmodi onera. Denique  declaratur amplius. Quoniam ad ius positiuum pertinet condere leges conuenientes  omnibus contractibus, & si opus fuerit appropriare rerum dominia in alios dominos, sicut fecit reuera in legibus præscriptionis pro bono communi, & tranquillitate  reipublicæ, vi sint certa rerum dominia: ergo conuenienter pro bono communi status matrimonij, decernit Pontifex, quòd fructus pignoris obligati pro dote applicentur  marito; & propterea diximus, quòd eo ipso  quòd fit conuentio dotalis intelligitur illa  conditio, si non expressè saltim interpretatiuè  & implicitè ex interpretatione iuris: atque ita excusatur illa perceptio fructuum  pignoris à vitio vsuræ: quia non accipiuntur  ratione mutui, quemadmodum dicebamus  explicantes cap. conquestus, quòd fructus  rei feudalis siue excedant seruitium, quo tenetur feudatarius, siue sint minores, siue sint  æquàles: omnes tamen poterant percipi à directo domino & principali rei feudalis, non  computando eos in sortem principalem, quando res feudalis ad ipsum redibat titulo pignoris: tunc nanque dicebamus, quòd non  percipiebantur illi fructus ratione mutui:  sed propter naturam contractus feudalis. Ita  in præsenti dicimus, quòd maritus non percipit fructus pignoris ratione mutui, sed  propter naturam ipsius contractus feudalis.  Quemadmodum si maritus & socer conuenirent expressè, quòd mulieri quæ nubit daretur in dotem mille, & quòd quandiu non traderentur mille darentur fructus  vineæ vel aliquid simile, esset ille iustissimus contractus, quia illi fructus reputantur in partem dotis supra mille, ergo cum  lex hoc ipsum iam statuerit: non erit contractus minus iustificatus, imò magis videtur.
  
 Hinc sequitur secunda conclusio. Etiam  si maritus aliundè habeat vnde onera matrimonij sufficienter ferat: nihilominus iustè potest percipere fructus pignoris obligati pro dote. Ratio huius est: quoniam lex non   respicit particulares casus, sed conditiones  illius status ex natura rei.
  
 Item sequitur tertia conclusio. Iustè potest maritus pacisci cum socero de certa  quantitate percipienda, quando dos non  fuerit soluta. Probatur. Quia maritus potest iustè pignoris fructus percipere quandiu dos non soluitur; sed isti fructus pignoris possunt æstimari aliqua summa pecuniaria & annuali: ergo de illa poterit pacisci, etiam si non accipiat pignus: eo vel maximè, quòd illa etiam summa computatur  in partem dotis, vltra id quod promissum  est in futurum.
  
 Quarta conclusio. Vidua iam soluto matrimonio, potest pignoris fructus aut quantitatem ipsam pecuniariam quam maritus  percipiebat quandiu non soluebatur dos:   etiam ipsa percipere à patre vel ab hæredibus illius, siue ab illo qui illam nuptui tradidit. Ista conclusio indubitata esset, si tantum attenderemus titulum lucri cessantis  & damni emergentis, si reuera vidua patiebatur huiusmodi detrimenti. Sed difficultas est, quando cessant huiusmodi tituli, quin potius vidua est diues; tunc enim  cum iam solutum sit matrimonium: videntur cessare onera matrimonij, eius enim  quod non est nullum est onus. Nihilominus probatur nostra conclusio. Et ratio est,  quia non solum sunt dicenda onera matrimonij, ea quæ proueniunt durante matrimonio, sed etiam illa quæ relicta sunt ex  matrimonio; sed illa vidua habet multa  eiusmodi onera, tenetur enim educare filios si habeat illos, & si non habet filios, familiam pro dignitate sua & mariti sustentare, ergo. Confirmatur. Quoniam illi qui  contrariantur nostræ sententiæ in hac conclusione aiunt nihilominùs, iustum fore statutum reipublicæ quo decerneretur, quod vidua  quandiu non soluitur illi dos reciperet aliquam summam pecuniæ, & hoc esset conueniens, ad tranquillitatem  & pacem cum ipsis  consanguineis, ergo cum sit iam facta lex  quæ marito tribuit illam summam pecuniæ   propter onera matrimonij, & vidua succedat in oneribus mariti: sequitur, quod possit  percipere illam summam pecuniæ quam  maritus ipse poterat.
  
 Ex dictis colligitur solutio ad argumenta facta. Negamus enim, quod in huiusmodi contractibus accipiatur aliquid ratione  mutui, sed propter naturam contractus dotalis & feudalis.
  
 Ad vltimum vero argumentum de exemplo militis respondetur, quòd lex nihil tale  statuit circa ipsos milites, quin potius stipendium debet expendi in sustentationem eorundem per singulos annos, vel per singulos menses: vnde non est eadem ratio de stipendio militis & de dote mulieris. Bene tamen probat argumentum, quòd posset iustificari lex quæ decerneret dari certam summam pecuniæ militibus quandiu stipendium integrum non soluitur, & hoc in fauorem militiæ.
  
 Denique aduertamus in prædictis conclusionibus, quòd quanuis omnes illas non  inuenerim in vno aliquo Doctore, tamen  singularum singuli sunt Doctores, & ex illis  accepimus. Responsio enim quam assignauimus circa caput de feudis, colligitur plane ex doctrina multorum Iurisperitorum  & Theologorum. Videatur Conradus vbi  supra quæst. 32. & Ioannes de Medina etiam  vbi supra quæstio. 2. Prima verò conclusio  quam aduertimus circa cap. salubriter, habetur ex doctrina Caietani in hoc articulo, &   ex Nauarro super primum cap. 14. quæst. 3.  à numero. 71. Tertia verò conclusio à multis Theologis asseritur & Iurisperitis. Quartam etiam conclusionem quanuis neget illam Caietanus in hoc loco  & multi Iurisperiti quos refert Couarru. vbi supra: tamen  asserit illam Magister Soto vbi supra, & alij  Iurisperiti, quanuis propter diuersam rationem à nostra.
  
 Denique circa solutionem ad quintum  & septimum argumentum, multa sunt à nobis distinguenda & discernenda, postquam  explicauerimus articulos tertium  & quartum.



  

    ARTICVLVS III.   ¶  Vtrum quic quid de pecunia vsuraria quis lucratus fuerit, reddere teneatur.
  
 AD Tertium sic procedi{
         Quol. 3. ar. 19. & opusc. 67.        
}tur. Videtur quòd quicquid de pecunia vsuraria  aliquis lucratus fuerit, reddere teneatur. Dicit enim Apostolus ad  Roman. 11.  "Si radix sancta, & rami."   Ergo eadem ratione si radix infecta, & rami. Sed radix fuit vsuraria.  Ergo quicquid ex ea acquisitum est,  est vsurarium. Ergo tenetur ad restitutionem illius.
  
 ¶ 2 Præterea. Sicut dicitur extrà, de vsuris, in illa  †{
         Habetur in Decret. lib. 5. tit. 19. ca. Cum tu, & est 5. in ordine, in fine.        
} decretali, Cum   tu, sicut asseris. Possessiones, quæ de  vsuris sunt comparatæ, debent vendi, &  ipsarum pretia his à quibus sunt  extorta, restitui. Ergo eadem ratione quicquid aliud ex pecunia vsuraria acquiritur, debet restitui.
  
 ¶ 3 Præterea. Illud quod aliquis  emit de pecunia vsuraria, debetur  sibi ratione pecuniæ, quam dedit,  Non ergo habet maius ius in re,  quam acquisiuit, quàm in pecunia,  quam dedit. Sed pecuniam vsurariam tenebatur restituere. Ergo &   illud quod ex ea acquirit, tenetur  restituere.
  
 SED contra. Quilibet potest licitè tenere id quod legitimè acquisiuit. Sed id, quod acquiritur per  pecuniam vsurariam, interdum legitimè acquiritur. Ergo licitè potest teneri.
  
 RESPONDEO dicendum,  quod sicut suprà dictum †{
         Art. 1. huius quæst.        
} est, res quædam sunt, quarum vsus est ipsa earum rerum consumptio, quæ non  habent vsumfructum secundùm  iura. Et ideo si talia fuerint per vsuram extorta, putà denarij, triticum,  vinum, aut aliquid huiusmodi, non   tenetur homo ad restituendum, nisi  id quod accepit: quia id, quod de  tali re est acquisitum, non est fructus huiusmodi rei, sed humanæ industriæ: nisi fortè per detentionem  talis rei alter sit damnificatus amittendo aliquid de bonis suis. Tunc  enim tenetur ad recompensationem   nocumenti. Quædam verò res sunt,  quarum vsus non est earum consumptio, & talia habent vsum fructum, sicut domus & ager, & alia  huiusmodi. Et ideo si quis domum  alterius, vel agrum per vsuram extorsisset, non solum teneretur restituere domum vel agrum, sed etiam  fructus in de perceptos: quia sunt  fructus rerum, quarum alius est dominus: & ideo ei debentur.
  
 AD primum ergo dicendum, quod   radix non solum habet rationem materiæ sicut pecunia vsuraria, sed habet etiam aliqualiter rationem causæ actiuæ, inquantum administrat  nutrimentum. Et ideo non est simile.
  
 AD secundum dicendum, quòd  possessiones, quæ de vsuris sunt comparatæ, non sunt eorum, quorum  sunt vsuræ, sed illorum qui eas emerunt. Sunt tamen obligatæ illis à quibus fuerunt vsuræ acceptæ: sicut &   alia bona vsurarij. Et ideo non præcipitur, quòd assignentur illæ possessiones his, à quibus fuerunt acceptæ vsuræ, quia fortè plus valent,    quàm vsuræ, quas dederunt: sed præcipitur quòd vendantur possessiones, & earum pretia restituantur,  scilicet secundùm quantitatem vsuræ acceptæ.
  
 AD tertium dicendum, quòd  illud quod acquiritur de pecunia  vsuraria debetur quidem acquirenti, non propter pecuniam vsurariam   datam, sicut propter causam instrumentalem, sed propter suam industriam, sicut propter causam principalem. Et ideo plus iuris habet in re  acquisita de pecunia vsuraria, quam   in ipsa pecunia vsuraria.

  

 SVMMA ARTICVLI.
  
 PRima conclusio. Si res per vsuram extorta, fuerit vsu consumptibilis, non tenetur vsurarius ad aliquid amplius restituendum quàm acceperit, nisi fortè propter  damnum emergens sequutum ex retentione rei alienæ.
  
 Secunda conclusio. Si res per vsuram extorta, non sit vsu consumptibilis, quin potius  est fructuosa, sicut domus aut vinea: tenebitur vsurarius ad restitutionem ipsorum  fructuum.

  
 COMMENTARIVS.
  
 DVbitatur primò circa istum articulum,  An mutuatarius quando soluit vsuras, transferat dominium ipsarum in talem  vsurarium? ¶ Arguitur primò pro parte affirmatiua. Mutuatarius dat illas pecunias; sed  homo per suam voluntatem & libertatem  transfert dominium rerum suarum: ergo  transfertur dominium. Confirmatur. Nam  si mutuatarius iuret se transferre dominium,  verè transfert dominium: aliàs esset periurus, ergo etiam si non iuret transfert dominium per voluntatem transferendi illud. Probatur consequentia: quoniam iuramentum  ipsum non est titulus transferendi dominium,  sed ipsa voluntas transferendi quæ præsupponitur iuramento. Quòd si aliquis respondeat, in huiusmodi datione inueniri voluntarium mixtum cum inuoluntario & propterea non sufficere ad translationem dominij. Contra.
  
 Arguitur secundò. In his quæ vi metus  ve causa fiunt transfertur nihilominus dominium; & tamen illic inuenitur voluntarium  mixtum cum inuoluntario, ergo. Probatur  maior, ex capit. Abbas de his quæ vi metus ve causa fiunt. vbi dicitur, quòd tales contractus metus causa facti, sunt in irritum reuocandi; ergo antea validi erant, quanuis venirent reuocandi & rescindendi. Item confirmatur. Quoniam probabilis opinio est,  quòd matrimonium contractum per metum   quantumlibet cadentem in virum constantem validum est, stando in iure naturæ dumtaxat; si autem modò de facto non valet prouenit ex eo, quòd irritatur lege Ecclesiastica, ergo etiam contractus vsurarius validus  erit ex voluntate vtriusque partis, quantumlibet ex parte mutuatarij sit aliqua vis. Confirmatur secundò. Quoniam in præsenti casu videtur omnino cessare vis & metus, sed  solum inuenitur necessitas ex parte ipsius mutuatarij; at vero necessitas quæ oritur ex parte ipsius contrahentis non solet irritare contractum, vt patet in eo qui egestate compulsus vendit rem suam, minori pretio, quàm  secundum se alias valeat, & tamen illa venditio valida est. Hoc in tantum est verum,  vt etiam matrimonium contractum timore mortis, validum sit, quando timor ille oritur ab intrinseca necessitate. Vt patet v. g. si  quis ducat vxorem quia medici dicunt ei  quia morietur, nisi accedat ad mulierem. Similiter si quis erat capite plectendus propter  sua delicta & possit à morte eripi si ducat aliquam mulierem vxorem: nihilominus matrimonium erit validum, ergo pari ratione  in nostro casu erit validus contractus vsurarius: ita vt transferatur dominium per traditionem vsurarum, siquidem vsurarius tradit,  dumtaxat compulsus intrinseca necessitate.
  
 Tertiò arguitur. Si mutuatarius non transferret dominium vsurarum in mutuatorem,  sequeretur, quòd ipse vsurarius non posset  emere agrum de illis pecunijs sibi traditis;  Consequens est contra communem opinionem, imò videtur esse contra illud cap.  cum tu. de vsuris, quod citat D. Thom. in 2.    argumento, & ipse sentit in 2. & 3. argumento, quòd possessiones emptæ ab vsurario non   sunt restituendæ ipsæ, quia vsurarius emit  illas per industriam suam tanquàm per causam principalem, ita vt si rursus vendantur  ad restitutionem vsurarum, possit manere  vsurarius cum aliqua parte pretij quæ excedit pecuniam acceptam per vsuram. Sequela verò probatur. Quoniam si vsurarius  non est dominus pecuniæ qua emit agrum,  non transfert dominium illud in venditorem agri, ac per consequens non acquirit  dominium agri, sed totus ager erit restituendus ei qui vendidit.
  
 De hac difficultate versantur duæ solemnes opiniones, & ambæ verosimiles.  Nam media quædam opinio quorundam,  scilicet, asserentium, quòd rerum vsu consumptibilium dominium transfertur in vsurarium. Aliarum verò rerum quæ vsu non  consumuntur dominium non transfertur in  vsurarium, sed manet apud mutuatarium.  Hæc opinio non est nobis probabilis, quia  nulla bona ratione fulcitur. Prima igitur opinio extrema est, & habet pro se autores,  glossam 14. quæst. 4. canone si quis vsuram,  &  Henricum Gandauensem quodlibeto 4.  quæstione 27. & Scotum 4. dist. 27. quæst. 7.  & Paludanum eadem distinctione & quæstione. Adrianum in 4. vbi suprà. Imo asserit Adrianus  quod D. Thom. fuit huius sententiæ in 4. dist. 15.
  
 Pars negatiua expresse asseritur à D. Tho.  in hoc articulo, tanquam res constitutissima  apud omnes. Eandem sententiam tenet Alexan. Alensis. in 3. parte. quæst. 86. membr. 4.  Altisiodor. in 3. parte quæstione de iustitia.  D. Bonauen. in 4. distinctione. 15. Richardus de media Vila ibidem quæstio. 2. Ioannes de Maioris vbi suprà, quæstione 38.  Ioannes de Medina vbi sup. quæst. de vsura restituenda ad argumentum principale.   Eam sequitur Magister Soto vbi suprà quęstione. 1. articulo. 4.  Caietanus elegantissime  in opuscul. quod continet sex quæstiones de  vsura. quæstione. 1.
  
 Hæc pars negatiua est nobis multò probabilior quàm affirmatiua. Et probatur primò. Quia duæ sunt causæ transferendi dominium in alterum, vt latè  ostendimus suprà in præambulo quæst. 62. Altera est voluntas legislatoris, qui potest cum opus fuerit, etiam contradicente domino rei, transferre dominium illius in alterum, vt patet in  lege de præscriptionibus bona fide. Altera  est voluntas ipsius domini transferentis dominium rerum suarum in alterum. At verò   in præsenti casu, neutra ratio transferendi dominium inuenitur; ergo non transfertur.  Probatur minor. Quia nulla est lex quæ   decernat, tale dominium transferri in vsurarium: imo leges reprobant huiusmodi contractus. Quod autem non inueniatur voluntas mutuatarij; Probatur. Quoniam mutuatarius, quando soluit vsuras fœneratori, meritò præsumitur nolle dare nisi minimum  quod potest; at verò si transfert dominium  pecuniæ vsurariæ in mutuatorem, non dat  minimum quod potest dare, sed potius maximum quod potest dare, scilicet rem & dominium rei. Probatur maior. Mutuatarius  patitur iniuriam dum soluit vsuras: ergo  præsumendus est velle pati minimam iniuriam; esset autem maior, si etiam dominium  rei transferret cum ipsa re: ergo non est voluntas eius transferendi dominium, sed tantum dandi rem. Minor explicatur & probatur. Potest quis alteri tradere rem suam simplici & nuda traditione: quæ quidem traditio non transfert dominium, vt habetur  in. l. Nunquàm nuda. ff. de acquirendo rerum dominio: & patet manifestè cum quis  tradit alteri rem in depositum vel pignus; est  enim necessarium ad hoc vt per traditionem   transferatur dominium, quòd tradat aliquis  rem suam intendens facere eam alterius aliquo titulo. v. g. donationis titulo, aut titulo  iustitiæ contractus: sed mutuatarius solum  tradit vsuras alteri, vt redimat vexationem  suam, neque enim intendit donare neque  intercedit aliquis contractus, ratione cuius  teneatur aliquid vltra reddere. Habemus  ergo quòd si mutuatarius intenderet transferre dominium, daret maximum quod  potest dare cum ipsa re. Igitur meritò præsumitur non intendere dare nisi rem ipsam  eo modo quo res solet dari per nudam traditionem, quasi in deposito ipsius fœneratoris: vt redimat suam vexationem. Et confirmatur exemplo. Ille qui merces suas    oborta tempestate proijcit in mare non  abalienat à se dominium mercium, etiam si  eas simpliciter voluntariè proijciat & secundum quid inuoluntariè; ergo nec mutuatarius etiam si simpliciter voluntariè tradat pecunias fœneratori, intendit abalienare à se dominium pecuniarum quas  tradit.
  
 Secundò probatur conclusio. Quia sequeretur ex opposita sententia, quòd vsurarius non teneretur simpliciter loquendo ad  restituendum fructus rei fructuosæ per vsuram acquisitæ. Consequens est contra  communem  sententiam  doctorum: ergo. Probatur sequela. Res quælibet fructificat vero domino, sed res fructuosa per vsuram acquisita  iuxta oppositam sententiam est vsurarij tanquam domini, ergo illi fructificat. At verò   huic argumento dupliciter respondent tenentes partem affirmatiuam. Primò quidem negant sequelam & aiunt, quòd ratione iniustæ acceptionis tenetur vsurarius restituere  illos fructus, eo quòd res fructuosa transit in  dominium vsurarij cum illo onere. Sed contra hanc solutionem est argumentum. Si detur quòd vsurarius est verus dominus illius  rei, etiam si iniuste acceperit illam, iustè tamen possidet fructus rei propriæ, ergo non  tenetur eos restituere: imo neque res ipsa si  tradatur eius dominium vsurario, poterit  transire cum illo onere: quoniam titulus  iniustæ acceptionis non obligat ad restituendum nisi tantùm æquale quantum acceptum est. Et propterea respondent secundò, negando similiter sequelam propter  aliam rationem, scilicet, quoniam ratione  damni emergentis & lucri cessantis ipsi mutuatario, dum mutuator accepit inique  rem fructuosam; tenetur etiam ad restitutionem fructuum. Sed contra hanc solutionem adhuc est replica. Sequeretur saltim, quòd vsurarius non teneretur ad restitutionem fructuum rei fructuosæ, quatenus sunt in actu perfecti: sed solùm secundùm quòd erant in potentia. Probatur sequela. Quia nemo patitur detrimentum nisi  in rebus proprijs; sed fructus non erant  ipsius mutuatarij nisi quatenus erant tantum in potentia: ergo non totos fructus, sed  eos qui in potentia erant debet restituere:    qui quidem erunt multo minoris valoris.  Deinde si dominus agri non erat fructus percepturus eo quòd non habebat animum colendi agrum, at verò vsurarius diligenter colit agrum, non tenebitur tunc hoc titulo damni emergentis vel lucri cessantis restituere  fructus illos. Consequens tamen falsum est,  & contra communem sententiam. Tenetur  enim restituere omnes fructus, deductis expensis, ergo signum certissimum est, quòd  dominium rei fructuosæ manet apud mutuatarium. Est etiam alia instantia contra  hanc solutionem: sint duo latrones vel fures, quorum vterque accipiat rem fructuosam, & alter statim eam perdidit. Alter vero coluit & nutriuit, & fructum accepit.  Tunc si postea isti velint satisfacere restituendo, certissimum est, quòd ille qui destruxit  vel perdidit rem illam, non tenetur restituere fructus eius, nisi tantùm quatenus erant in  potentia. Alter verò omnes fructus, quos habuerit in actu, etiam si sint multi, debet restituere, deductis inde expensis. Cuius differentiæ ratio non est alia, nisi quia dominium illarum rerum non transit in latronem: sed  manet apud antiquum dominum, ergo etiam   dominium rei fructuosæ manet apud mutuatarium qui soluit vsuras: siquidem debentur vsuræ datæ mutuatori & omnes fructus  rei in actu, non alio titulo nisi ratione rei propriæ. ex prædicta doctrina patet responsio  ad argumenta.
  
 Ad primum quòd voluntaria illa traditio vsurarij non transfert dominium, quia est  nulla translatio dominij. Ad confirmationem   respondetur, quòd nos in præsenti tantùm  loquimur de vsuraria solutione secundùm  illud quod illi per se coniunctum est. Cæterùm si mutuatarius causa religionis iuramenti, ne esset periurus, voluit adhibere nouam  voluntatem, per quam transferret dominium; hoc certè per accidens coniungitur  cum solutione vsuraria: de qua locuti sumus.  Nota tamen quòd propter religionem iuramenti, & in fauorem illius qui patitur iniuriam, multi contractus & promissiones decernuntur valere in vtroque iure: si apponitur iuramentum: qui tamen non valerent nisi  apponeretur iuramentum. Et ratio est: quia  potest contingere, quòd ille qui promittit    vel facit contractum patiatur aliquod maius  damnum nisi iuret, quòd promissio erit valida vel etiam ipse contractus. Vnde in fauorem illius est, ne pro tunc sit periurus, quòd  valeant tales contractus & promissiones:   etiam si aliàs non valerent, non apposito iuramento. Quod si tale iuramentum per vim  vel iniuriam fuerit extortum, reliquum est  remedium quòd petat postea à Prælato relaxationem iuramenti: & tunc poterit etiam  apud iudicem sæcularem petere, quòd rescindantur & irritentur contractus & promissiones.
  
 Ad secundum argumentum ex cap. Abbas. respondetur perinde valere in illo loco  in irritum reuocari tales dationes, ac si diceret irritas declarari: non quia validæ fuerint.  Ad primam confirmationem ex similitudine matrimonij. Respondetur pro nunc, idem   esse iudicium in vtroque casu. Etenim si mutuatarius velit suæ pecuniæ  dominium transferre, transferet reuera, stando in solo iure  naturæ. Si autem non velit expresse transferre dominium, non transferet: quanuis tradat voluntariè pecuniam vsurario, quia vt  iam diximus, merito præsumitur velle tradere minimum quod potest, dum iniuriam  patitur: & ita dicimus de matrimonio: quòd  quidquid exterius fingat ipse vir, dum dicit  se ducere vxorem, si tamen intus non habeat  consensum transferendi dominium sui corporis, non est validum matrimonium, stando  in solo iure naturæ. Quod si habuerit consensum transferendi dominium sui corporis, validum erit matrimonium quantumlibet consensus ille fuerit extortus per metum  cadentem in virum constantem, stando in  solo iure naturæ. At verò nunc de facto nullum est tale matrimonium: quia iure Canonico irritatur talis contractus. Imo etiam si  iuramento confirmaretur, non esset validus  talis contractus matrimonialis de præsenti.  Et ratio huius est. Quia vinculum matrimonij est indissolubile. Vnde si semel valeret  non poterat postea in irritum reuocari: sicut  alij contractus reuocantur. Et ideo ius Canonicum permittit in tali casu periurium iurantis in fauorem matrimonij. Quia sequerentur maxima incommoda si matrimonia  non essent spontanea. Ad secundam confirmationem respondetur. Quòd est maxima  differentia inter solutionem vsurarum ex  parte mutuatarij soluentis illas, & inter venditionem propter necessitatem vendentis.  Etenim solutionem vsurarum antecedit non   solum necessitas ex parte mutuatarij, sed  etiam iniuria ex parte mutuatoris nolentis  mutuare sine fœnore. Et idcirco quia ex iniuria non nascitur ius, non acquirit dominium vsurarum ipse fœnerator. Cæterum  quando quis vendit res suas coactus propria  necessitate, nulla antecedit iniuria ex parte  ipsius emptoris.
  
 Ad tertium vt respondeamus, oportet prius breuiter dissoluere difficultatem  controuersam inter doctores, an contractus qui fiunt vsuraria pecunia sint validi  vel non?
  
 Respondetur: & sit prima conclusio. Si vsurarius emat illa pecunia aliquam possessionem. v. g. vineam: talis contractus est validus, ita vt vsurarius acquirat dominium vineæ  & transferat dominium pecuniæ in venditorem vineæ.
  
 Hæc conclusio videtur definita in cap.  Cum tu. de vsuris. Vbi præcipit Pontifex  possessiones emptas vsuraria pecunia vendi  & pretium earum restitui illi à quo prius  pecuniam acceperat. At verò si contractus  ille emptionis & venditionis esset nullus  ipso iure, declararet Pontifex esse irritum  contractum: & quòd res reduceretur in primum statum ante contractum emptionis.  Habemus ergo quòd primus ille contractus non est rescindendus: acquisiuit ergo  dominium vsurarius vineæ. Secundo probatur. Qui habet aliàs vnde restituat, proculdubio potest alienare pecuniam per  vsuram acquisitam: sed qui possidet vineam quam emit pecunia vsuraria, habet  sufficienter vnde restituat, scilicet ex ipsomet pretio vineæ quam emit (supponimus enim quòd res empta est facile iterum vendibilis,) ergo potuit ille alienare  pecuniam vsurariam, & transferre dominium eius in alterum. Sed quia potest aliquis dicere, quòd hoc fit inuito domino; Respondetur, quòd non est inuitus  rationabiliter. Et probatur. Quoniam per  talem emptionem non tantùm non efficitur impotens ad soluendum, sed magis  potens: quoniam ipsa vinea manet obligata  ad soluendas vsuras, & est firmior obligatio vineæ, quàm pecuniarum, quæ facilius  dispensantur. Cùm ergo sit commodum  mutuatarij, quòd vsurarius fiat potentior  ad soluendum, non debet irritari contractus ille emptionis: maximè in iniuriam tertij, scilicet, venditoris vineæ: cui erat commodum vendere vineam suam, iuxta regulam illam, quòd mihi prodest, & tibi non  nocet, tenêris facere. Imo vero possessio quam   emit vsurarius non tantum seipsam, sed etiam   suis fructibus facit potentiorem vsurarium  ad restituendum vsuras: ergo non est aliqua  ratio sufficiens, quare vsurarius non acquirat dominium vineæ  & transferat dominium   pecuniæ.
  
 Secunda conclusio. Si vsurarius alienet  res quaslibet vsu consumptibiles, scilicet, pecuniam vinum & similia, habeat tamen aliàs  vnde possit restituere: talis contractus quicumque ille sit onerosus vel gratuitus est validus: quoniam res vsu consumptibiles per  vsuram acquisitæ non necessarium est, vt  eædem restituantur in indiuiduo, sed satis  est si restituantur eædem secundum speciem & qualitatem æqualem, ergo qui habet aliàs vnde possit restituere, non est factus inhabilis ad donandum & ludendum, &c.
  
 Tertia conclusio. Si vsurarius alienet res  vsu consumptibiles, donando illas vel quolibet alio modo & non habet aliàs vnde restituat, tales actiones sunt inualidæ. Probatur, quia talis alienatio est rei alienæ, rationabiliter inuito domino.
  
 Quarta conclusio. Si vsurarius alienet  res quæ non sunt vsu consumptibiles, v. g.  domum quam per vsuras extorsit, talis  contractus est irritus ipso facto & iure,  etiam si habeat aliàs vnde restituat. Probatur. Quia talis res est aliena & est restituenda eadem in indiuiduo, ergo talis translatio est nulla. Iam verò ad tertium patet  per hanc doctrinam. Etenim quando per  emptionem redditur impotens vsurarius  ad restituendum: talis emptio facta pecunia  vsuraria irrita est. Sed quia communiter per  emptionem  &  venditionem  non reditur impotens     vsurarius ad soluendum: præsumuntur validi huiusmodi contractus, quamdiu non  constat, quòd est factus impotens.
  
 DVbitatur secundò circa primam conclusionem D. Thom. vtrum sit vera?  Arguitur quòd teneatur vsurarius plus restituere quam accepit, etiam si res sit vsu  consumptibilis, quando inde aliquod lucrum comparatur. Possessor malæ fidei qui  ex aliena re factus est ditior, tenetur restituere non solum rem, sed etiam omne illud in  quo factus est ditior; sed aliquando contingit, quòd vsurarius de re vsu consumptibili  per vsuram acquisita factus sit ditior: ergo  tenebitur lucrum illud restituere. Maior  ostensa est à nobis suprà in quæst. 62. minor  verò experimento constat.
  
 Sed respondebit aliquis huic argumento,  quòd illud lucrum quòd reportat vsurarius  ex tali re vsu consumptibili, respondet diligentiæ  & debetur industriæ illius tanquam   causæ principali: non autem ipsi rei consumptibili vsu, & ita videtur respondere D. Tho.  in solutione ad tertium.
  
 Sed contra hanc solutionem replicatur.  Esto ita quòd vsurarius per vsuram extorserit frumentum eo tempore, quo viliori pretio æstimabatur: si tamen reseruauit illud  tempore quo maiori pretio æstimabatur  vendendum: tunc iste fœnerator tenebitur  restituere mutuatario, qui est dominus frumenti, totum illum excessum pretij quanuis per industriam fœneratoris acquisitum  fuerit lucrum illud, ergo similis ratio erit de  pecunia per vsuram acquisita. Sed respondebit aliquis quòd illa restitutio minoris  pretij debet fieri ratione damni emergentis:  quia mutuatarius poterat seruare frumentum illud in illud tempus quo cariùs erat valiturum. At ista responsio friuola est. Etenim  tenebitur vsurarius restituere illum excessum maioris pretij, siue mutuatarius esset seruaturus frumentum siue non. Titulus verò   damni emergentis non habet locum nisi  quando pars læsa reuera minus habuit, quam   debuit habere. Confirmatur exemplo. Qui  furatur frumentum & vendit illud alio tempore quo cariùs valet, tenebitur restituere  illud pretium, ergo etiam vsurarius. Patet  consequentia: quia vsurarius non est magis    dominus frumenti, quàm fur. Deinde probatur. Esto ita quòd vsurarius acceperit pro  vsuris à mutuatario certam monetam auream; & postea rex siue respublica augeat  pretium illius monetæ tunc vsurarius non  satisfaciet restituendo pretium illius monetæ quantum æstimabatur tempore quo accepit illam; sed tenebitur restituere tot aureos quot accepit. In oppositum videtur esse conclusio D. Thom. & eius ratio. Deinde  est alia ratio. Si vsurarius accepit pro vsuris  frumentum, & illud seminauit; non tenebitur restituere fructus illius, deductis expensis, ergo vera est conclusio D. Tho.
  
 PRO decisione huius difficultatis ponimus conclusionem bimembrem. Pretium totum rei etiam vsu consumptibilis,  quæ per vsuram extorta est, tenetur vsurarius restituere, quantumlibet sit maius quàm  cùm accepit rem ipsam. Neque tamen propterea dicendus est restituere amplius quàm  accepit, etiam si multum creuerit pretium.  Priorem partem huius conclusionis probant   argumenta facta priori loco contra conclusionem D. Thomæ.
  
 Sed pro intelligentia secundæ partis notandum est, esse differentiam inter pretium  rei ex vna parte, & inter fructus rei siue id  quod acquiritur ex re illa. Etenim pretium  rei moraliter loquendo non distinguitur à   re illa cuius pretium est: vnde quando restituimus pretium rei, censemus restitutam esse rem ipsam. Huius ratio est: quoniam res  quæ veniunt in commutationes humanas,  solum æstimantur secundùm quòd sunt vtiles & commodæ humanis vsibus, quod quidem pretio æstimatur. Cæterùm illud quod  re ipsa postea acquiritur, moraliter loquendo distinguitur ab ipsa re: sicut effectus &   causa; si res quidem fuerit fructuosa distinguitur ab ipsa re fructus, sicut à causa principali: si vero sit vsu consumptibilis, distinguitur tanquàm à causa minus principali. Et  idcirco D. Thom. in 2. conclusione, non fuit  contentus asserere, rem fructuosam debere  restitui mutuatario: sed adiecit simul cum  fructibus, vt insinuaret distinctionem inter  fructus & rem fructuosam. Similiter in prima conclusione voluit, quòd lucrum quod  acquiritur ex re vsu consumptibili non restituatur, etiam si res ipsa vsu consumptibilis  sit restituenda: insinuans similiter distinctionem lucrum inter illud & rem. At vero pretium   cuiuslibet rei, siue consumptibilis vsu, siue  fructuosæ: semper computandum est cum  re ipsa, ac si non distingueretur ab illa.
  
 Notandum est secundo, quòd licet res  vsu consumptibilis in hoc distinguatur à fructuosa, quòd res vsu consumptibilis per se  quidem & vt sic, est sterilis omnino, fit tamen per accidens fructuosa ratione industriæ negotiantis; at vero ex contrario res fructuosa secundum se talis est, per accidens autem & minus principaliter requirit aliquam industriam. Nihilominus in hoc omnes istæ   res conueniunt, quòd secundum se sunt pretio æstimabiles: quoniam secundum se omnes afferunt commoditatem & vtilitatem  humanæ vitæ. Itaque æstimatio in pretio sequitur naturam rei etiam vsu consumptibilis vbique & semper; requiritur autem tanquam conditio sine qua non, ipsa conseruatio & aliqualis industria hominis: quoniam aliàs non staret talis natura rei. Est simile ad explicandam hanc doctrinam. Potentia quàm habet frumentum ad fructificandum, est naturalis ipsi; at vero hæc potentia etiam remota, non erit in frumento: nisi  sit qui illud conseruet. Causa vero principalis huius potentiæ, est ipsummet frumentum,  cuius est propria passio: & idcircò diximus  in superioribus pro illa potentia remota non   posse accipi pretium aliquod: quia erat annexa ipsi tritico absque aliqua industria possessoris ipsius. Ex hac doctrina patet intelligentia secundæ conclusionis & solutio argumentorum quæ  contra illam facta sunt. Etenim ad recipiendum pretium quod pro re  etiam vsu consumptibili datur, non opus est  industria ipsius recipientis, sed tantum est  conditio sine qua non conseruaretur ipsa  res, quæ  secundum se est pretio æstimabilis.  Hoc ipsum magis patet in materia secundi  argumenti: quoniam ad maiorem æstimationem monetæ quæ  à Principe magis valet & pluris æstimatur: non opus est aliqua  industria ipsius habentis; Quapropter totam illam monetam tenetur restituere quam   per vsuram accepit. Cæterùm ad lucri faciendum aliquid cum ipsa pecunia, vel cum re    vsu consumptibili: requiritur industria habent istanquàm causa princip alis. Ex prædicta doctrina etiam sequitur, quomodo facienda sit restitutio in duobus casibus, & similibus. Primus casus est, quando aliquis per vsuras extorsit obligationem temporalem ad  aliquam commoditatem vsurarij, v. g. si extorsit obligationem ad colendum agrum  ipsius vsurarij. Alter casus est, si extorsit obligationem ad obtinendum aliquod officium  ab ipso Rege, v. g. Præturam aut tabellionatum, obligando mutuatarium vt conferat  huiusmodi officia efficaciter. Dicimus ergo, quòd in priori casu solum tenetur vsurarius restituere pretium in quo æstimatur illa  obligatio colendi agrum; at vero fructus qui  ex huiusmodi cultura producti sunt, non tenebitur restituere: quoniam illi fructus producuntur ex agro proprio ipsius vsurarij,  v. g. ex vinea tanquam ex causa principali.  Sed rogat aliquis meritò. Quid si vsurarius  seminauit agrum proprium tritico alieno  per vsuram acquisito; nunquid etiam fructus  tenetur restituere? Videtur enim quòd sic:  quia causa principalis illorum fructuum est  semen alienum, ager enim non concurrit efficienter ad fructificandum, ergo saltem bonam   partem fructuum debet restituere domino  tritici. Respondetur. Nihilominus, quòd vsurarius non tenetur restituere nisi tantum  ipsum quod accepit: nisi forte ratione damni emergentis; quia mutuatarius paratus erat  seminare illud triticum &  non habebat aliud  quod seminaret. Ratio est: quia vt iam diximus in superioribus, potentia proxima tritici ad fructificandum, si materialiter consideretur: non habet à seipso, sed per humanam   industriam &  agriculturam: & hoc est quod  pretio æstimatur apud omnes vltra triticum.  Nam potentia illa quam diximus esse remotam, non habet pretium distinctum à   pretio tritici. Vnde ad obiectionem respondetur, quòd quanuis physicè  loquendo, principalior causa fructificandi est triticum cum   sua virtute seminali: tamen moraliter loquendo non est causa principalis, quoniam consideramus valorem rerum & commoditatem; & quia in tritico non distinguimus valorem virtutis fructificatiuæ  à valore ipsius  tritici: ideò diximus, quòd moraliter loquendo non est causa principalis illorum fructuum triticum, sed agricultura & ipse ager  qui fructificat domino. In altero vero casu  oportet distinguere; si enim qui se obligauit ad obtinendum officium illud, erat quidam tertius, qui quidem se obligauit, ad faciendam certam quandam diligentiam, &   illam adhibuit: tenebitur vsurarius illi restituere quantum æstimabitur illa diligentia.  Cæterùm si officium collatum est vsurario  à Principe propter illius merita: non tenebitur pro officio quicquam restituere. At vero si Rex ipse erat mutuatarius, & ratione  mutui obligauit se ad conferendum officium vsurario & contulit: tunc vsurarius  quamdiu exercet officium, non tenebitur  restituere pretium taxatum pro operis ipsius  officij: tenebitur autem renuntiare officio  in manibus ipsius principis. Ratio omnium  istorum est eadem; quoniam illa quæ diximus quòd vsurarius non tenetur restituere,  debentur sibi vel propter sua merita, vel propter suum laborem. Sed obijciet aliquis contra. Quia ille vsurarius non erat verus officialis, quando accipit officium à Rege ratione  mutui; ergo non habebat titulum accipiendi stipendia taxata veris officialibus. Est exemplum in nostra schola. Si quis non magister  obtineret cathedram quam dicunt proprietatis, & non esset verus Magister; non haberet titulum percipiendi fructus taxatos Magistro proprietatis; ergo neque tabellio poterit percipere stipendia taxata vero tabellioni. Respondetur distinguendo de stipendijs taxatis v. g. tabellionibus, sunt enim quædam stipendia honorifica pro dignitate officij: alia vero sunt stipendia mercenaria  purè pro labore operum. De primis stipendijs certum nobis est, quòd qui non  habet verum titulum non potest illa percipere & ideo tenetur ea restituere. At  verò secundi generis stipendia non tenetur  restituere: quoniam illa respondent labori  vtili communitati, vnde idcircò in casu  posito in obiectione, ille qui non habet verum gradum magisterij, non tenebitur restituere totum stipendium: sed poterit aliquid sibi retinere pro labore vtili communitati. Et idem censendum est de illo qui  habet beneficium curatum, & tamen non    est verè parochus, propter aliquod impedimentum, v. g. illegitimitatis; poterit enim  retinere partem aliquotam correspondentem officio ministrantis: sicut si ille esset  substitutus veri parochi. Nam ipsam et ecclesia, quamdiu est communis error populi  putantis illum esse verum parochum, concedit illi facultatem substituti. Alia vero stipendia maiora quæ correspondent dignitati officij nemo poterit percipere, nisi habeat  verum gradum vel verum titulum requisitum ad tale officium.
  
 DVbitatur tertiò. Vtrum omnia vsurarij bona sint obnoxia restitutioni?  Pro cuius intelligentia aduertendum est, quod   bona vsurarij sunt in triplici differentia. Alia  quidem per vsuras extorta, alia verò pecunijs vsurarijs comparata: alia denique quæ   iusto titulo possidet, quale est patrimonium  & alia bona contractu iusto acquisita. Dubitamus ergo, vtrum omnia huiusmodi bona  pariter sint obligata ad restituendum vsuras  mutuatario. Videtur vera pars negatiua,  quoniam bona obligata alteri, nemo potest  per contractum validum alienare; sed vsurarius potest per contractum validum plurima bona ex prædictis alienare, imò etiam  aliquando bona per vsuram extorta, non solum vsu consumptibilia sed etiam bona fructuosa quæ comparauit pecunijs vsurarijs:  ergo non omnia bona sunt restitutioni obnoxia.
  
 In oppositum est, quòd ipsemet vsurarius  personaliter est obligatus ad restituendas  vsuras mutuatario; ergo omnia bona illius  sunt obligata. Hanc quæstionem celebrem  inter Iuristas & Theologos disputat egregiè Caietanus in opusculo de vsuris citato,  & refert varias sententias Iurisperitorum &   eas conciliat. Item Magister Soto eandem  disputat quæstionem lib. 6. de iusti. quæst. 1.  art. 4. in responsione ad argumenta.
  
 PRO decisione huius difficultatis sit prima conclusio. Omnia in vniuersum  vsurarij bona, sunt obligata restitutioni vsurarum. Probatur primò, argumento in oppositum facto. Deinde probatur. Quoniam  mutuatarius habet ius ad repetendum ab  vsurario vsuras quas accepit; hoc autem ius  executioni mandatur à iudicibus in quibuslibet bonis vsurarij, ergo omnia illius bona  sunt obligata tali restitutioni. Et confirmatur.  Quoniam alij creditores habent ius ad quæ libet bona debentium, ergo & mutuatarius habet  ius ad quælibet bona vsurarij. Probatur consequentia: quoniam mutuatarius non est  peioris conditionis, quàm alij creditores,  neque vsurarius est melioris conditionis,  quàm alij debitores. Et denique. Omnia bona furis siue latronis, sunt obligata restitutioni, ergo omnia bona vsurarij. Hæc conclusio asseritur expresse à D. Tho. in solutione  ad secundum argumentum. Verumtamen  quia non est eadem ratio obligationis in  omnibus bonis, aduertendum est: quòd est  duplex obligatio; quædam dicitur obligatio  realis: alia vero personalis. Realis quidem  obligatio oritur ex ipsa re, & inde solet refundi in personam quæ est domina illius  rei. Item huiusmodi obligatio perpetua est  quæ perpetuo comitatur rem ipsam vbicumque fit, id circò dicitur realis obligatio. Personalis vero obligatio ortum habet ex ipsa  persona & in illa est immediatè: quanuis inde refundatur in ipsas res & in bona illius  personæ; & talis obligatio deriuata, non comitatur perpetuo rem, sed personam, & illa  defuncta comitatur aliam personam quæ   loco illius succedit in bona ipsius: ita sanè   vt personalis obligatio non transeat in emptorem, transeat vero in hæredem: quoniam emptor non succedit loco personæ   venditoris, hæres vero succedit loco defuncti.
  
 Hoc supposito sit secunda conclusio. Bona vsurarij pecunijs vsurarijs comparata, aut  quolibet alio titulo iuste possessa, v. g. ex  patrimonio vel donatione habita, obligata  sunt ad restitutionem faciendam mutuatario, obligatione personali non obligatione reali. Probatur: quoniam res quælibet solum est obligata obligatione reali  vero domino, vel de voluntate veri domini, sed huiusmodi bona non sunt mutuatarij tanquàm domini, vt iam ostendimus supra, sed potius sunt vsurarij: ergo tantum obligatione personali obligata  sunt. Confirmatur. Si huiusmodi bona sint  res fructuosæ  & non vsu consumptibiles,  fructificant ipsi vsurario, non autem mutuatario; ergo non habent obligationem  realem.
  
 Tertia conclusio. Res per vsuras acquisita quæ non est consumptibilis vsu, obligata est obligatione reali ad restitutionem  faciendam mutuatario. Probatur ex opposita ratione, quoniam res quælibet obligata obligatione reali ea est, quæ vero domino fructificat si fructuosa est; sed dominium talium rerum manet semper apud  mutuatarium & illi fructificant: ergo obligatæ sunt obligatione reali.
  
 Quarta conclusio. Res per vsuram acquisita vsu consumptibilis, non est obligata obligatione reali ad restitutionem faciendam mutuatario. Probatur primo, quoniam obligatio realis semper comitatur rem  ipsam vbicumque sit; sed si vsurarius rem  vsu consumptibilem alienet à se transfert  aliquando dominium illius & fit libera ab  huiusmodi obligatione: ergo non obligabatur obligatione reali. Maior constat apud  omnes, ex discrimine supra posito inter  obligationem realem & personalem: minor autem probatur: quoniam si vsurarius  pecunijs vsurarijs emat agrum, transfert  dominium pecuniarum in venditorem &   manent liberæ pecuniæ ab omni obligatione restitutionis faciendæ mutuatario.  Confirmatur. Quoniam realis obligatio differt à personali, quòd realis transit in emptorem; sed in emptorem rerum consumptibilium non transit obligatio aliqua cum  ipsis rebus: ergo illa non erat obligatio realis. Secundo probatur, res vsu consumptibiles per vsuram acquisitæ non sunt necessariò eædem restituendæ, sed sufficit quòd  aliæ similes & eiusdem valoris & pretij  restituantur; at vero realis obligatio sequitur semper eandem rem in indiuiduo non  autem in specie: ergo. Maior ab omnibus  acceptatur, minor explicatur. Si vsurarius  per vsuras accipit agrum quem postea  sterilem reddit, tunc etiam si habeat alium  agrum eiusdem speciei & pretij, non transit realis obligatio ab illo agro sterili ad  agrum proprium quem antea habebat.
  
 Confirmatur. Si vsurarius pecuniam per  vsuram acquisitam accumulet cum alia pecunia simili, vel etiam triticum per vsuram acquisitum conijciat in horreum in  quo habebat copiam proprij frumenti,  tunc in tali casu non est cur magis dicamus, has pecunias indiuiduas, vel hoc singulare triticum obligari reali obligatione  ad restitutionem faciendam mutuatario:  quàm illas pecunias & illud hordeum quod  antea habebat, imo verò in tali casu ita iudicandum est de obligatione ad restitutionem, atque si consumpsisset pecunias  & triticum: vnde omnia illa bona manent  obligata obligatione personali. Hæc quarta conclusio, videtur esse contra Caietanum opusculo citato de vsura. quæstione. 4.   qui vniuersaliter asserit omnia bona per  vsuras arquisita obligari obligatione reali ad restitutionem faciendam mutuatario. Minor etiam probatur, nam Soto vbi suprà   disputans hanc difficultatem, nullam mentionem facit de rebus vsu consumptibilibus.
  
 Cæterùm pro sententia Caietani & contra nostram quartam conclusionem facit  ratio adducta pro tertia conclusione, scilicet, res quælibet obligata est obligatione  reali vero domino; sed res etiam per vsuram acquisitæ vsu consumptibiles non sunt  vsurarij tanquam domini, sed sunt mutuatarij, vt iam ostendimus non transferri dominium illarum rerum, ergo falsa est nostra conclusio. Respondetur quòd reuera  illa ratio pro tertia conclusione quæ est Caietani non est sufficiens nisi addatur illi,  quòd talis res sit obligata eadem numero  restitutioni faciendæ; imo verò idcircò habet locum illa ratio in rebus quæ non consumuntur vsu: quoniam illæ in indiuiduo  sunt obligatæ restitutioni vero domino faciendæ: deficit autem in rebus vsu consumptibilibus etiam si non sint consumptæ: quoniam tales res non sunt necessariò eædem  numero restituendæ.
  
 Ad argumentum vero factum in principio  dubij pro parte negatiua ex dictis patet responsio: etenim res quæ vsu non consumuntur non possunt alienari illa ratione,  & propterea diximus: non esse obligatas  obligatione reali, si sint extortæ per vsuram. At vero res vsu consumptibiles possunt alienari aliquando, & idcircò asserimus, eas obligari obligatione tantum personali. Quod si aliquis obijciat. Quid igitur prodest asserere, quòd non transfertur  dominium huiusmodi rerum in vsurarium; siquidem non sunt obligatæ magis  obligatione reali quam si transferretur dominium in vsurarium? Quemadmodum  pecuniæ quas accipit mutuatarius non sunt  obligatæ obligatione reali, quin potius  mutuatarius est dominus illarum, ergo  nulla differentia est inter pecunias, quas accipit vsurarius, & pecunias quas accipit  mutuatarius quantum ad obligationem restituendi realem vel personalem: sed solum est differentia, quòd vsurarius tenetur ratione iniustæ acceptionis, mutuatarius vero tenetur ex vi contractus mutui.  Respondetur nihilominus, quòd multum prodest in fauorem mutuatarij, quòd  non transferatur dominium pecuniarum  quas per vsuras accipit vsurarius: etenim si  per alienationem huiusmodi rerum vsu  consumptibilium, fiat impotens vsurarius  ad restituendum: talis alienatio non valet, quoniam in tali euentu huiusmodi bona succedunt in locum rerum quæ obligantur obligatione reali, & contractus qui  fit cum huiusmodi bonis non est validus;  esset autem validus si similis contractus fieret à mutuatario de pecunia mutuata: quoniam mutuator fecit eum dominum pecuniæ, & non manet obligatus nisi obligatione personali tantùm: qua propter contractus facti à mutuatario de illa mutuata  pecunia non fiunt cum iniuria tertij, scilicet mutuatoris: & ideo validi sunt, etiam si  fiat impotens mutuatarius ipse ad soluendum mutuatum. Contractus verò facti ab  vsurario de huiusmodi rebus non sunt validi: quoniam fit impotens ad soluendum.  Et ratio est, quia vsurarius non est factus  dominus pecuniæ vsurariæ, vnde cum iniuria domini est, quòd ille fiat impotens  ad soluendum per alienationem pecuniæ   alienæ: non est autem cum iniuria mutuatoris, quod mutuatarius fiat impotens ad  soluendum, per alienationem mutuati. Et  ratio est, quia mutuator liberè nullo cogente fecit illum  dominum pecuniæ, dummodo se  obligaret ad restituendum, vnde poterit mutuatarius illas pecunias ludere vel donare. Ex    dictis colligitur, quid sit dicendum de vxore, de filijs, de tota familia, qui comedunt &   consumunt bona vsurarij; An teneantur ad  restitutionem vel non? Dicendum est enim,  quòd si vsurarius non reddatur impotens  ad restituendum per quotidianas expensas, & stipendia famulorum: non tenentur prorsus ad aliquam restitutionem. At  verò si fiat impotens ad restituendum, tunc  neque vxor neque filij, neque famuli possunt sustentari illis bonis per se loquendo:  aliàs tenebuntur ad restitutionem. Ratio  est manifesta, quoniam nemini licet alienam rem inuito domino attrectare: sed in  huiusmodi casu illi rem alienam inuito domino consumunt: ergo tenentur ad restitutionem, non secùs atque si cum latrone  de re furtiua communicarent. Dixi tamen  per se loquendo: quoniam per accidens ex  circunstantia, licitum erit vxori & filijs comedere de illis bonis ratione extremæ necessitatis, quia non habent aliundè quomodo sustententur. Sed consulendum erit filijs ætate prouectis: vt quærant sibi cibum  aliunde. Famuli etiam excusantur à quibusdam &  à Caietano in verbo vsura, quando agunt rem mutuatarij, scilicet, admonendo hærum netam magnas vsuras exigat, vel etiam procurando pignora mutuatariorum. Sed profectò huiusmodi excusatio non est omnino sufficiens vt isti eripiantur ab omni restitutione. Primò quidem,  quoniam ad vsurarium ipsum spectat, si pignora illa accipit pro principali & vsuris,  ea seruare ne à tinea lædantur. Deinde. Illa  admonitio si non est efficax, nihil vtilitatis affert mutuatarijs, ergo nulla ratione excusabuntur famuli à restitutione alimentorum & stipendiorum, quando vsurarius  fit impotens ad restituendum. Quod si quis  dicat, quòd saltem quando admonitio est  efficax, excusabitur famulus à restitutione.  Respondetur, quòd excusabitur ex parte &   non ex toto: quoniam nihilominus sustentatur de vsuris, propter quod fit impotens  vsurarius ad soluendum. Vnde dicimus, quod   famuli non excusabuntur simpliciter nisi  propter extremam necessitatem.
  
 DVbitatur quartò; Vtrùm hæredes vsurarij teneantur ad omnia illius debita    persoluenda? In qua quæstione vnum certissimum est apud omnes, quòd hæredes  tenentur ad omnia debita vsurarij persoluenda, saltem secundùm vires & facultates hæreditarias. Probatur. Primò quidem,  quantùm ad ipsa bona per vsuram acquisita & obligata reali obligatione qualia sunt  vinea, vel domus: siquidem realis obligatio  est comes indiuidua ipsius rei apud quemcunque inueniatur. Deinde probatur quantum ad alia bona comparata pecunijs vsurarijs etiam iusto titulo. Quoniam omnia  illa erant obligata obligatione personali apud ipsum vsurarium; sed hæredes succedunt personæ vsurarij: ergo etiam succedunt in obligationem personalem si admittunt hæreditatem. Diximus autem saltem  secundùm facultates & vires hæreditarias:   quoniam si vsurarij debita excedant totam  hæreditatem: non tenebuntur hæredes in  foro conscientiæ ad soluendum illum excessum, etiam si non fecerit inuentarium.  Diximus in foro conscientiæ: quoniam in  foro exteriori est dubia res inter Iurisperitos, An hæredes qui non faciunt inuentarium teneantur ad omnia bona testatoris  persoluenda. Refert Couarruuias libro. 3.  Variarum Resolutionum, capit. 3. numero. 8. Iurisperitos de hac re disserentes. Et  quanuis sit vera in foro exteriori sententia  affirmatiua: tamen in foro conscientiæ debet esse certa contraria sententia negatiua.  Et ratio est manifesta: quoniam hæredes  vsurarij non tenentur ad restitutionem ratione iniustę acceptionis; (supponimus enim  quòd non sunt cooperati ad vsuras extorquendas;) nec tenentur ratione rei acceptæ;  ergo non tenebuntur restituere vltra facultatem rei acceptæ quicquam. Cæterum ipsa lex ciuilis & iudices exequutores ipsius  legis, procedunt ex præsumptione iusta contra omnes hæredes, qui sine beneficio inuentarij clanculum adeunt hæreditatem  testatoris qui erat obligatus debitis: meritò enim præsumuntur quòd occultant  partem hæreditatis, ne persoluant omnia  debita. At verò in foro conscientiæ cessat omnis falsa præsumptio: quoniam ipse pœnitens narrat rei veritatem coram  Deo, ergo nulla ratione est obligandus    ad restitutionem in illo foro supra vires hæreditarias.
  
 Difficultas autem est hic examinanda,  Vtrùm si hæredes vsurarij sint duo vel tres,  & aliquis eorum non vult soluere, aut certè soluit minimam partem: teneantur reliqui hæredes ad soluendum omnia debita insolidum? Videtur enim vera sententia  affirmatiua ex capit. tua nos. de vsuris. vbi  dicitur, quòd hæredes vsurariorum eadem  districtione sunt cogendi ad soluendas vsuras: qua vsurarij si viuerent cogerentur; sed  vsurarius cogeretur ad soluendas omnes  vsuras: ergo & hæredes. Secundò probatur. Hæres quilibet succedit loco testatoris:  sed testator tenebatur omnia debita persoluere, & omnia illius bona tenebantur  saltim obligatione personali: ergo hæres  quilibet tenebitur omnia debita persoluere, si non excedunt partem hæreditatis. Sed  dicet aliquis, quòd hæres non succedit in  totam hæreditatem sed in partem: ac proinde quòd non succedit in totam obligationem ad persoluenda omnia debita sed  in partem, pro rata & proportione ipsius  hæreditatis. Contra hoc est replica. Si ipse  vsurarius possideret solum vnum fundum,  quæ fuit pars in quam succedit hæres: teneretur ipse vsurarius olim soluere omnia  debita ex ipso fundo: ergo etiam si hæres  succedat solum in illum fundum: tenebitur ex ipso fundo persoluere omnia debita. Deinde, obligatio personalis quæ erat  in testatore, non videtur quòd minuatur,  sed potius quòd augeatur: quoniam multi sunt hæredes: sed ipse tenebatur ad omnia debita: ergo etiam singuli hæredes tenebuntur. Antecedens probatur, quoniam  singulorum hæredum bona, etiam quæ alias  habebat, videntur quòd maneant obligata  obligatione personali ad persoluenda debita personæ quam repræsentant.
  
 Hanc difficultatem disputat Caietanus  in opusculo citato de vsuris, quæstione. 5.   vbi refert sententiam Iurisperitorum asserentium cum glossa in capit. tua nos, affirmatiuam partem, scilicet, quòd quilibet  hæres tenetur in solidum ad omnia debita vsurarij persoluenda. At vero ipse Caietanus & Magister Soto vbi supra tenent partem negatiuam: quam nos censemus certam in foro conscientiæ. Dicimus ergo, quod   singuli hæredes tenentur pro rara hæreditatis ad soluenda debita testatoris. Probatur hæc sententia, primò quidem & principaliter, quoniam hæredes vsurarij non  tenentur ratione iniustæ acceptionis sed solum ratione rei acceptæ: sed singuli acceperunt duntaxat suas portiones: ergo tantum tenebuntur debita soluere pro rata portionis vniuscuiuslibet. Confirmatur. Quoniam in petitione hæreditatis, diuiditur inter hæredes simul ius ad exigenda debita,  quæ debebantur testatori, & similiter obligatio testatoris ad alia debita persoluenda,  sed singulis non contingit totum ius ad recuperandum sibi omnia debita: ergo neque  & competit singulis tota obligatio ad soluenda debita.
  
 Probatur secundò. Hæres solùm tenetur  ratione obligationis personalis ipsius testatoris ad persoluenda debita: sed obligatio  personalis testatoris diuiditur per singulos  hæredes, iuxta singulas portiones hæreditarias: ergo iuxta illas tenebuntur soluere  debita. Probatur minor, quia singuli hæredes non succedunt repræsentantes totam  personam testatoris, sed partialiter, collectiuè vero repræsentant totam personam.  Et hoc patet, quando nepotes sunt hæredes alicuius testatoris: tunc enim repræsentant vnam personam condistinctam cum  auunculo filio testatoris. Ex hac doctrina facilè possumus dissoluere argumenta  contraria.
  
 Ad primum argumentum ex capit. tua  nos, respondetur, quòd æqualitas districtionis comparanda est ad omnes hæredes collectiuè, non ad singulos.
  
 Ad secundum argumentum respondetur, quòd non singuli succedunt totaliter,  sed partialiter. Ad replicam respondetur,  quòd si testator non habebat alia bona præter fundum, is qui hæreditauerit fundum,  tenebitur ad omnia soluenda: & si multi hæreditabunt fundum, tenebuntur secundùm  proportionem hæreditatis.
  
 Ad tertium argumentum respondetur,  quòd obligatio testatoris non minuitur,  sed tota manet in ipsis hæredibus collectiuè sumptis.
  
   DVbitatur quintò; Vtrùm vsurariorum  cooperatores & coadiutores, teneantur ad restitutionem vsurarum? De qua re  diximus supra quæst. 62. art. 7. vbi vniuersaliter definiuimus, quomodo teneantur ad restitutionem qui concurrunt ad iniustam  actionem. Ea ergo recolenda sunt pro præsenti tractatu: quoniam vsuraria acceptio species est actionis iniustæ. Nihilominus specialiter animaduertendum est, quòd adiutores & cooperatores ad exercendas vsuras,  sunt in duplici differentia. Quidam enim  gerunt vicem & negotium vsurariorum:  quidam vero gerunt solum negotium eorum   qui recipiunt mutuum.
  
 Sit ergo nobis prima conclusio. Qui cooperantur ad vsuras exercendas, gerentes negotium fœneratorum: tenentur ad restitutionem totius damni quod inde sequitur  mutuatario: etiam si inde nihil vtilitatis sibi  accesserit. Qui verò gerunt negotium tantum mutuatariorum, non tenentur ad aliquam restitutionem: imò neque peccant magis quam ipse mutuatarius: de quare dicemus  articulo sequenti. Exemplum primæ partis  conclusionis est, in illis qui discurrunt inquirentes mutuatarios qui ad vsuras mutuum  accipiant, & ipsi firmant pacta & conuentiones inter mutuatorem & mutuatarium. Est  etiam exemplum in ministris & famulis  vsurariorum, qui eorum nomine faciunt  contractus vsurarios: & quia illorum negotium gerunt, dicuntur communi vocabulo  agentes seu factores. In eadem classe computantur famuli, qui exigunt debita à mutuatarijs, habentes autoritatem ad cogendos illos  iuridicè ad vsuras persoluendas. Diximus  habentes autoritatem: quoniam si tantum  mitterentur ad petendum vsuras simpliciter, sicut simplex nuntius qui portat debita:  non tenerentur ad restitutionem. Idem dicendum est de alijs famulis qui custodiunt  pecunias vsurarias; isti enim non cooperantur ad peccatum vsuræ, quic quid alij scrupulosi nimis contra sentientes dicant.
  
 Exemplum secundæ partis conclusionis  est in ipsis ministris etiam ipsius vsurarij,  quos precibus inducit mutuatarius, vt ipsi  petant ab vsurario sub vsuris. Ratio huius rei  est huiusmodi. Qui negotium gerunt fœneratorum, sunt vera causa moralis contractus   vsurarij & iniustæ acceptionis; qui autem  negotium gerunt mutuatariorum non sunt  causa moralis iniustæ acceptionis, magis  quàm ipse mutuatarius qui patitur vsuras:  ergo illi priores & non isti secundi tenentur  restituere. Hinc faciemus gradum ad explicandum id quod in hac parte est difficilius,  scilicet, quando tabellio ipse tenebitur ad restitutionem, ex eo quòd facit scripturam  contractus vsurarij.
  
 PRO cuius rei intelligentia notandum  est, quòd ipse tabellio in huiusmodi scriptura conficienda, dupliciter se potest habere. Vno modo fideliter explicando rem  ipsam, vt est à parte rei, v. g. si mutuator det  mutuò centum aureos & petat pro mutuo  & lucro quindecim, & ipse tabellio sic scribat de verbo ad verbum. Secundo modo potest se habere palliando vsuram, infideliter  exercens officium suum, v. g. si in eodem  casu posito fidem faciat tabellio ipse, scribendo quòd mutuatarius recipit quindecim  supra centum.
  
 Sit secunda conclusio. Tabellio qui priori modo se habet, non tenetur ad aliquam restitutionem: imò  neque peccat aliquod peccatum; qui verò secundo modo se habet, si  palliet vsuras in fauorem vsurarij: tenetur ad  restitutionem; si autem palliet in fauorem  mutuatarij: non tenetur ad restitutionem.  Probatur prima conclusionis pars. quoniam   tabellio in tali casu facit fidem rei omnino  veræ, & nullam facit iniuriam tertio, ergo  neque peccat neque tenetur ad restitutionem. Et quidem quòd faciat fidem rei veræ, patet ex ipso casu: quod autem nullam  faciat iniuriam mutuatario: probatur. Quoniam mutuatarius per tale instrumentum  confectum à tabellione, non poterit compelli ad soluendas vsuras, imò si in iudicio  compareat huiusmodi instrumentum declarabitur nullus & irritus huiusmodi contractus, & vsurarius punietur grauiter. Deinde probatur eadem pars. Quia etiam si instrumentum illud compelleret mutuatarium   ad soluendas vsuras: tamen ipse tabellio rogatus à mutuatario non faciebat illi iniuriam. Et confirmatur. Testes qui interfuerunt tali contractui, non tenentur ad vllam    omnino restitutionem, imò neque peccant  magis, quam si vocarentur vt essent testes cuiuslibet alterius criminis, sunt enim testes veritatis & nullo modo causa malitiæ, ergo  idem iudicium ferendum est de tabellione.
  
 Secunda vero pars & tertia conclusionis,  simul probantur ratione proportionali. Quoniam tabellio qui palliat vsuram in fauorem  vsurarij, est causa moralis, ratione insturmenti quod conficit ad hoc, quòd mutuatarius  compellatur in iudicio ad soluendas vsuras;   si autem conficiat in fauorem mutuatarij,  non est causa moralis, quòd mutuatarius cogatur in iudicio soluere vsuras, imò ipse mutuatarius suis precibus cogit illum vt faciat  instrumentum in fauorem illius, ergo nullam facit iniuriam. Hoc ipsum quod de tabellione dicimus, erit dicendum de testibus  qui inter sunt huiusmodi contractui palliato. Si enim se tenent ex parte vsurarij tenentur ad restitutionem; si autem se tenent  ex parte mutuatarij, ita vt nullo modo testificarentur, nisi ab illo rogati: non tenentur  ad restitutionem.
  
 Sed est argumentum contra tertiam partem conclusionis. Ipse tabellio tenetur ex iustitia ratione officij, illud exercere fideliter,  perhibendo testimonium veritati & non  palliando mendacium: ergo cum palliat contractum illum vsurarium, peccat contra iustitiam etiam si faciat id in fauorem mutuatarij: ac per consequens tenebitur ad aliquam  restitutionem. Et confirmatur. Quia ille saltim peccat contra religionem præstiti iuramenti de exercendo fideliter officio. Respondetur quòd argumentum probat tabellionem peccare, non solum contra religionem  præstiti iuramenti peccatum periurij: sed  etiam contra fidelitatem quam tenentur seruare, ex pacto cum ipsamet republica facto.  Cæterùm non peccat contra ius mutuatarij  siquidem gerit potius negotium illius rogatus ab illo: & idcircò non tenetur ille ad aliquam restitutionem faciendam. Quemadmodum neque tabellio qui scripturam falsam  præsentat in iudicio ad defensionem innocentis quem certo scit esse innocentem, sed  impetitur ab aduersario iniquo; quamuis peccet contra religionem iuramenti & contra iustitiam debitam reipublicæ: tamen    non peccat contra ius iniqui aduersarij qui  insequitur innocentem, & idcircò non tenetur ad vllam restitutionem faciendam  particulari personæ: quanuis si respublica  damnificaretur ex huiusmodi falsis testimonijs: tenebitur ille tabellio ad restitutionem  faciendam reipublicæ. Et hoc probat argumentum efficaciter. Quæ autem diximus,  intelligenda sunt quando tabellio nouit apertè contractum esse vsurarium; quoniam si  ignoret vel dubitet an sit vsurarius contractus, vel non, etiam si suspicetur esse vsurarium:  tamen rogatus & ad instantiam vtriusque  partis conficiat instrumentum palliatiuum  vsuræ, nullum est peccatum ex parte tabellionis. Et ratio est: quoniam tabellio ratione officij tenetur præstare fidem suam postulatus  à ciuibus; & quoniam ista fides pedet in illo  casu à narratione partium quando ipse nescit  aliàs contrarium, tunc verè reddit testimonium: eo vel maximè si ipse admoneat vtraque   partem ne forte pallient vsuram mendacio.  Cum igitur vtraque pars habeat certum ius  erga tabellionem, vt reddat testimonium contractus quem illi faciunt: tenetur tabellio  etiam si dubitet esse vsurarium, exercere suum   officium in fauorem ciuium, quoniam in  dubijs melior est conditio possidentis.
  
 DVbitatur vltimò. An vsurarius mentalis   teneatur ad restitutionem. Ratio dubitandi est pro parte negatiua:  quoniam simoniacus mentalis non tenetur ad restitutionem;  ergo neque vsurarius. Antecedens probatur ex  ca. mandato de simonia. Consequentia vero probatur: quoniam proportionabiliter se habent in  spiritualibus simonia & in temporalibus vsura.
  
 Secundo arguitur pro eadem parte. Restitutio tantum debetur ratione damni quod datum   est alteri; at vsurarius mentalis nullum damnum dedit alteri, sicut neque homicida mentalis: ergo non tenetur quicquam restituere.
  
 Sed in oppositum est, quod in cap. Consuluit   de vsuris dicitur, quòd vsurarius mentalis ad  ea quæ taliter sunt accepta restituenda in  animarum iudicio efficaciter est inducendus. Deinde nos supra ostendimus lucrum  vsurarium ita iure esse prohibitum, vt eius  dominium  non transferatur in vsurarium, quod  si transfertur  secundum  aliquorum  opinionem: tamen  transfertur  cum obligatione ad restitutionem.    Denique. Quicquid comparatur per iniustum contractum est lucrum iniustum &   obnoxium restitutioni: sed contractus ille  mutui est iniustus ratione mentis iniquæ:  ergo lucrum ex illo acceptum obnoxium  est restitutioni.
  
 PRO decisione huius difficultatis, reuocanda sunt in memoria quæ  diximus  supra artic. 1. huius quæst. circa responsionem   ad quartum argumentum de vsura mentali. Ex quibus colligamus hic, quòd ista dubitatio solum procedit de vsura mentali, secundùm quòd specialiter distinguitur à reliquis vitijs mentalibus, videlicet loquimur  de vsura mentali, secundùm quòd distinguitur ab vsura reali, in qua est pactum explicitum vel implicitum de lucro ratione  mutui: sed tamen in vsura mentali de qua  loquimur, recipitur pretium vltra sortem  ratione mutui: etiam si non præcesserit pactum aliquod.
  
 Secundò notandum est, quòd contractus   iste vsuræ mentalis tripliciter potest exerceri: primo modo, ita vt vtraque pars habeat  mentem vsurariam, alter recipiendi vsuram  ex mutuo, alter vero dandi: & hæc est perfecta & plena ratio vsuræ mentalis. Alijs vero  duobus modis exerceri potest iste contractus ex altera parte contrahentium. Sit ergo  secundus modus, quando mutuator habet  animum sincerum & candidum neque recipiendi aliquid ratione mutui ex obligatione ciuili: sed tantum ex gratitudine: at vero  ipse mutuatarius opinatur mutuatorem habuisse animum deprauatum & intendere obligare illum ad reddendum aliquid vltra sortem obligatione ciuili: &  cum hac falsa opinione soluit aliquid vltra sortem. Tertius modus est, quando mutuator habet animum deprauatum, intendens obligare mutuatarium  ad soluendas vsuras: sed ipse mutuatarius non   intelligit talem animum, & nihilominus  reddit aliquid vltra sortem ex gratitudine &   beneuolentia.
  
 HIS ita constitutis, dicimus primò, quòd  illo primo modo mutuator certissime est  vsurarius mentalis (de quo loquimur) & tenetur ad restitutionem totius lucri & totius  damni, quod inde mutuatario est sequtuum:  & sic intelligitur cap. consuluit. citatum, &    hoc probant argumenta facta pro parte affirmatiua. At vero in secundo casu ipse mutuator nullam incurrit culpam: sed nihilominus tenebitur ad restitutionem illius lucri in  quantum factus est ex illo ditior. Et ratio est,  quoniam ille solum tenetur ratione rei acceptæ, non ratione iniquæ acceptionis. Verum  est tamen, quod quandiu non intellexerit mutuatarium soluisse lucrum illud ex falsa præsumptione: excusabitur omnino à restitutione facienda. Hæc etiam sententia constituta  est apud omnes. In tertio vero casu aliquid  est certum apud omnes, scilicet, quòd mutuator quandiu in illa mala fide perseuerauerit, tenebitur ad restitutionem ratione conscientiæ erroneæ. Est autem controuersia,  An postquam mutuator notum habuerit  animum mutuatarij & nouerit illum dedisse lucrum vltra sortem ex mera gratitudine:  teneatur nihilominus restituere? Multi Iurisperiti quos citat Syluest. in verbo vsura. 6.  quæst. 3. & Sotus vbi sup. art. 4. tenent, quòd  ille mutuator manet obligatus nihilominus  ad restitutionem. At vero ipse Syluester &   Caietanus & Sotus tenent contrariam sententiam, quam etiam nos amplectimur. Et  probatur. Quoniam mutuatarius in illo tertio casu reuera transtulit dominium in mutuatorem absque vlla actione repetendi, sed  liberè ex gratitudine, ergo mutuator non tenebitur restituere cessante conscientia erronea. Antecedens probatur: quoniam mutuatarius non soluit aliquid vltra sortem ex obligatione ciuili, sed ex mera tantum gratitudine, ergo absolutè transtulit dominium. Et  confirmatur. Si quæ ratio est in illo casu lucri vsurarij, tota oritur ex præsumptione falsa, & conscientia erronea ipsius mutuatoris.  Hæc autem ratio est secundùm quid & diminuta, neque obligat realiter sed ratione conscientiæ erroneæ; ergo cessante conscientia  erronea nulla relinquitur obligatio. Est exemplum, si quis accepit rem propriam existimans esse alienam, proculdubio postquam  nouerit non esse alienam non tenebitur ad  aliquam restitutionem.
  
 AD argumenta verò pro parte negatiua iam responsum est, quatenus procedunt contra ea quæ diximus esse constituta apud omnes.
  
   Ad primum verò argumentum in particulari, quatenus procedit contra nostram  decisionem respondetur, quòd non est præsentis loci disputare de illo antecedenti, an  simoniacus mentalis teneatur ad restitutionem; hoc enim pertinet ad quæstionem  100. in art. 6. sunt enim variæ opiniones de  hac re. Nunc autem dicimus ad argumentum, transeat antecedens & negamus consequentiam;  & ratio differentiæ est: quoniam   in mentali simonia, qui pretium soluit pro  re sacra spirituali, intendit illam emere. Hęc  est autem natura emptionis & venditionis:  quòd per huiusmodi contractum transferatur dominium, ac proinde simoniacus mentalis vult omnino transferre dominium pretij; At vero in vsura mentali, qui soluit vsuras  & redimit suam vexationem, neque intendit transferre pecuniarum dominium in fœneratorem, & idcirco ille fœnerator tenetur restituere, etiam si vsura fuerit mentalis.
  
 Ad secundum argumentum respondetur, quod vsurarius purè mentalis, si illa dictio, pure, excludat tantum ipsum pactum  explicitum, vel implicitum, & non excludat receptionem pretij: profecto infert damnum, & sic loquimur hîc de vsurario purè   mentali: quapropter ille tenebitur restituere.
  
 Ad alia vero argumenta partis affirmatiuæ quatenus possunt militare contra decisionem nostram in tertio modo positam  respondetur, quòd caput illud. Consuluit, intelligendum est de vsurario mentali simpliciter, & secundum rem: non autem de vsurario mentali ex conscientia erronea. Ille enim  per accidens est vsurarius, neque tenetur realiter ad restitutionem: sed solum quia existimat se teneri. Quemadmodum viceuersa,  si quis per ignorantiam inuincibilem arbitratur se non teneri ad aliquam restitutionem,  excusabitur quidem à peccato si non restituat: & nihilominus dicemus, quòd ille realiter tenetur restituere.
  
 Ad secundum argumentum respondetur, quòd omnia iura quæ  reprobant lucrum  vsurarium, efficiunt ipsos vsurarios incapaces & inhabiles dominij; sed intelligenda  sunt de lucro vsurario secundum rem & per  se: non de lucro quod non est vsurarium, nisi  tantum in præsumptione accipientis pretium:    quapropter non est ille incapax dominij pecuniæ illius, vel illius rei quæ sibi datur ex  gratitudine mutuatarij: quanuis ipse putet  dari sibi ex obligatione ciuili ratione mutui.
  
 Ad tertium argumentum respondetur  primò, quòd lucrum prout hîc accipitur, &   similiter ipse contractus per quem accipitur,  non habent in illo casu rationem aliquam iniustitiæ  à parte rei, sed duntaxat in æstimatione falsa accipientis lucrum: & idcirco cessanti falsitate illa æstimationis, non tenetur  ad restitutionem aliquam. Respondetur secundò, quòd lucrum illud non habet originem ab iniusto contractu secundum se &  à   parte rei, sed potius ab ipsa libera voluntate  & gratitudine mutuatarij, quæ quidem sufficit transferre dominium: etiam si ipse recipiens ignoret titulum dominij, quoniam nihilominus habet voluntatem interpretatiuam   recipiendi illud lucrum meliori titulo quo  potest. Hoc dixerim, quia nemo acquirit dominium contra voluntatem propriam, etiam   si alter intendat transferre illud: sed merito  præsumitur ille qui habet animum vsurarium   recipiendi pretium, quòd multò  libentius reciperet titulo gratitudinis.
  
 Ex dictis potest colligi, quòd restitutio  in casu nostræ controuersiæ, non est facienda   pauperibus. Et ratio est, quia comparente vero domino non est locus faciendæ restitutionis pauperibus: sed tunc solum est facienda  restitutio pauperibus, quando ipse verus dominus propter suam culpam meretur amittere dominium, & punitur lege pœnali, & priuatur dominio. At vero hîc neque ipse mutuatarius culpam commisit, neque leges puniunt huiusmodi contractus, qui sunt vsurarij per accidens ex falsa æstimatione recipientis pretium.
  
 Denique in fine huius articuli obseruandum est, quòd quanuis dum non comparet verus dominus, liberum sit illi qui tenetur restitutionem facere, illam inconsulto   episcopo facere, expendendo pecunias in  pios vsus: tamen in aliquo casu non comparenti vero domino, non potest sine facultate episcopi &  consilio restitutionem facere, conuertendo  pretium in pios vsus: videlicet, quando est  vsurarium debitum realiter. Et ita definitur  in cap. quanquam, de vsuris lib. 6.



  

         ARTICVLVS IIII.   ¶  Vtrùm liceat pecuniam accipere mutuò sub vsura.
  
 AD Quartum sic procedi{
         3. dist. 37. ar. 6. ad 6. Et mal. q. 13. art. 4. ad 17. & 19. & opusc. 21. q. 3. fin. & opusc. 73. cap. 17.        
}tur. Videtur, quòd non liceat pecuniam accipere  mutuo sub vsura. Dicit enim Apostolus ad Roman. 1. quòd "digni sunt  morte non solùm qui faciunt peccata: sed etiam qui consentiunt facientibus". Sed ille qui accipit pecuniam  mutuo sub vsuris, consentit vsurario in suo peccato, & præbet ei occasionem peccandi. Ergo etiam ipse peccat.
  
 ¶ 2 Præterea. Pro nullo commodo temporali debet aliquis alteri  quamcunque occasionem præbere  peccandi. Hoc enim pertinet ad rationem scandali actiui, quod semper est peccatum, vt suprà  †{
         q. 43. ar. 2        
} dictum  est. Sed ille qui petit mutuum ab vsurario, expressè dat ei occasionem  peccandi. Ergo pro nullo commodo temporali excusatur.
  
 ¶ 3 Præterea. Non minor videtur esse necessitas quandoque deponendi pecuniam suam apud vsurarium, quàm mutuum accipiendi  ab ipso. Sed deponere pecuniam  apud vsurarium, omnino videtur  esse illicitum, sicut illicitum esset  deponere gladium apud furiosum,  vel virginem committere luxurioso, seu cibum guloso. Ergo neque  licitum est accipere mutuum ab  vsurario.
  
 SED contra, ille qui iniuriam  patitur, non peccat, secundùm  †{
         Li. 5. cap. 11. â med. tom. 5.        
}  Philosophum in. 5. Ethic. Vnde iustitia    non est media inter duo vitia, vt ibidem †{
         Li. 5. c. 5. declinando ad finem, tomo. 5.        
} dicitur. Sed vsurarius peccat, inquantum facit iniustitiam accipienti mutuum sub vsuris. Ergo  ille qui accipit mutuum sub vsuris,  non peccat.
  
 RESPONDEO dicendum,  quòd inducere hominem ad peccandum nullo modo licet: vti tamen   peccato alterius ad bonum, licitum  est, quia & Deus vtitur omnibus  peccatis ad aliquod bonum. Ex quolibet enim malo elicit aliquod bonum, vt dicitur in †{
         Aug. Euchir. c. 11. tom. 3.        
} Enchirid. Et  ideo †{
         Epist. 154 non longè à prin. tomo. 2.        
} August. Publicolæ quærenti, vtrùm liceret vti iuramento eius,  qui per falsos deos iurat, in quo manifestè peccat, eis diuinam reuerentiam adhibens, respondet, quòd qui  vtitur fide illius, qui per falsos deos  iurat, non ad malum, sed ad bonum,  non peccato illius se sociat, quo per  dæmonia iurauit, sed pacto eius bono, quo fidem seruauit: si tamen induceret eum ad iurandum per falsos deos, peccaret. Ita etiam in proposito dicendum est, quòd nullo  modo licet inducere aliquem ad mutuandum sub vsuris: licet tamen ab  eo, qui hoc paratus est facere, &   vsuras exercet, mutuum accipere  sub vsuris, propter aliquod bonum,  quod est subuentio suæ necessitatis  vel alterius. Sicut etiam licet ei, qui  incidit in latrones, manifestare bona quæ habet, quæ, latrones peccant   diripiendo, ad hoc quòd non occidatur, exemplo decem virorum, qui  dixerunt ad Ismael: "Noli occidere  nos, quia thesauros habemus in  agro", vt dicitur Ierem. 41.
  
   AD primum ergo dicendum,  quòd ille qui accipit pecuniam mutuò sub vsuris, non consentit in peccatum vsurarij, sed vtitur eo, nec  placet ei vsurarum acceptio, sed mutuatio, quæ est bona.
  
 AD secundum dicendum, quòd  ille, qui accipit pecuniam mutuo  sub vsuris, non dat occasionem vsurario vsuras accipiendi, sed mutuandi. Ipse autem vsurarius sumit occasionem peccandi ex malitia cordis  sui: vnde scandalum passiuum ex  parte sua est, non autem actiuum  ex parte petentis mutuum. Nec tamen propter huiusmodi scandalum   passiuum debet alius à mutuo petendo desistere, si indigeat: quia huiusmodi passiuum scandalum non  prouenit ex infirmitate vel ignorantia, sed ex malitia.
  
 AD tertium dicendum, quòd  si quis committeret pecuniam suam  vsurario non habenti aliàs vnde vsuras exerceret, vel hac intentione  committeret, vt inde copiosius per  vsuram lucraretur, daret materiam  peccandi: vnde & ipse esset particeps culpæ. Si autem aliquis vsurario aliàs habenti vnde vsuras exerceat pecuniam suam committat, vt  tutius seruetur, non peccat, sed vtitur homine peccatore ad bonum.

  

 SVMMA ARTICVLI.
  
 PRima conclusio. Inducere aliquem vt  det mutuum sub vsuris peccatum est.
  
 Secunda conclusio. Licitum est accipere  mutuum sub vsuris ab eo qui paratus est dare.

  

 COMMENTARIVS.
  
 DVbitatur circa primam conclusionem.  An in aliquo casu sit licitum inducere  aliquem ad mutuandum sub vsuris.
  
  Pro parte affirmatiua arguitur primo. Si  Petrus debeat Ioanni centum quę  non potest  aliter Ioannes recuperare, licitum erit mihi  inducere Ioannem vt mutuet illi sub vsuris; ergo &c.
  
 Secundò. Si Ioannes. v. g. statuit occidere  Petrum, possum ego inducere Ioannem, vt  mutuet illi sub vsuris, & ita se vindicet de  illo, ergo &c. Respondetur, quòd illa propositio intelligenda est de vsura formaliter &   per se loquendo, ita vt inductio illa habeat  pro obiecto & termino mutuationem sub  vsuris. Et idcircò in illis casibus licita est talis inductio: quia non est inductio ad vsuram.  Vnde ad primum respondetur, quòd tunc  nulla est vera vsura sed tantum fictitia, sed  verè est reparatio proprij boni.
  
 Ad secundum respondetur, quòd illa inductio potius habet rationem defensionis  proximi quàm iniuriæ. Est autem licitum  monere ad minus malum hominem paratum ad maius malum, quod optimè probat  Soto lib. 6. de iust. quæst. 1. art. 5. contra Caietanum in commentario super istum articulum.
  
 DVbitatur secundo circa secundam conclusionem, vtrum ab vsurario parato  exercere omnem vsuram, sit licitum petere  mutuum his verbis, da mihi mutuum sub  vsuris? Pro parte negatiua arguitur primò.  Ille actus est malus intrinsecè ex obiecto; ergo non est licitum petere ab aliquo vt illum  faciat. Secundò, quod licitum est petere licitum est velle, & desiderare vt fiat & complacere si fiat; sed non est licitum desiderare  & complacere in illo actu: ergo neque petere.  Tertiò. Si qua ratione esset licita illa petitio,  maximè quia ille est paratus mutuare sub  vsuris; sed sequeretur quòd eadem ratione  licitum esset petere ab homine parato ad fornicandum, vt fornicaretur cum muliere parata ad fornicandum ostendendo illi vbi habitet mulier præsertim si ipsi petenti aliquod  commodum accederet. Patet sequela, quia  in isto casu neuter scandalizatur, quia erant  parati ad fornicandum. Quartò. Non est licitum petere à malefico vt soluat maleficium   arte dæmonis, etiam si ille sit paratus. Item  non est licitum petere ab idolatra. Vt iuret per  falsum Deum, etiam si ille sit paratus, ergo.
  
   Ad hoc dubium  Theologi in. 3. d. 37. Dur.  quæst. 4. & Palud. quæst. 2.  tenent  partem negatiuam &  Caiet. hic & in opuscul. 17. responsionum. responsione. 14. & in quæstione de  maleficijs, & D. Antoninus in. 2. parte. tit. 1.  cap. 9. §. 14. & Conradus de contractibus  quæst. 47. & Iurisperiti. in ca. super eo de vsuris. Nauar. in Manuali ca. 17. nu. 262. & 263.   excipit tamen ipse vnum casum, quando petens fuerit in extrema necessitate, tunc enim  petens mouet mutuantem ad minus malum  quod est licitum: eo quod ille à quo petit mutuum   sub vsuris magis peccabit non dando quàm  dando sub vsuris. Etenim non dando reus est  homicidij, quod peccatum est maius, quàm  vsuræ. Sed pro parte affirmatiua sunt aliqui  Theologi moderni, inter quos fuit Magister Cano. Et aliqui citant in hanc sententiam   Soto lib. 8. de iust. quæst. 2. art. 4. sed ille non  dicit nisi quòd est licitum recipere sub vsuris mutuum & recipere iuramentum per falsos deos ab hominibus paratis, non autem petere; quin potiùs libro. 6. de iustit. quæst. 1.  art. 5. vniuersaliter dicit non esse licitum petere ab aliquo actum quem ille non potest  exercere absque peccato.
  
 PRO decisione sit prima conclusio. Pars  negatiua vera est & necessaria, si petitio  illa accipiatur formaliter & per se loquendo   secundum significationem verborum. Et hoc  probant sufficienter argumenta facta pro  parte negatiua.
  
 Secunda conclusio. Attentis circunstantijs   rerum & personarum, pars affirmatiua vera  est, & absque aliquo scrupulo. Et ratio est,  quia intentio petentis non habet pro obiecto  actionem dantis mutuum sub vsuris, quatenus ab illo procedit, sed passionem ipsius recipientis mutuum sub vsuris: quæ quidem  passio bona est. Est enim sensus illorum verborum, attentis circunstantijs, da mihi mutuum; sed quia certus sum quòd non dabis nisi  sub vsuris, ego recipiam sub vsuris & patiar  hoc damnum. Et hic modus loquendi etiam  inuenitur in sacris literis, v. g. Matth. 23.  "Et  vos implete mensuram patrum vestrorum." Et  Ioan. 13.  "quod facis, fac citius." Hoc est paratus sum pati mortem & traditionem. Secundò probatur. Quia licitum est accipere  mutuum sub vsuris: ergo petitio quæ habet    illud ipsum obiectum bona est. Sed perinde  est dicere da mihi mutuum sub vsuris æquiualenter, atque dicere peto vt ego recipiam  mutuum sub vsuris. Et licet Duran. & Palu. & Antoninus vbi suprà  cum teneant partem negatiuam dicunt, quod  communiter excusantur petentes mutuum sub vsuris ex negligentia vel ex  ignorantia, vel quia certi sunt, quod vsurarius  non dabit mutuum nisi sub vsuris.
  
 AD argumenta in oppositum quatenus  militant contra secundam conclusionem respondetur. Ad primum respondetur,  quod obiectum petentis mutuum sub vsuris non   est intrinsecè malum, etiam si dare mutuum   sub vsuris sit intrinsecè  malum, quia obiectum  petentis non est nisi mutuum; quod autem dicit, sub vsuris, permissiue dicit: sicut qui vult  potionem amaram accipere non habet pro  obiecto amaritudinem neque complacet de  amaritudine, sed de sanitate & curatione.  Secundum argumentum eandem habet solutionem. Ad tertium respondetur, quod  non solum est licita illa petitio, quia vsurarius est  paratus, sed quia petens petit actum quem  alter potest exercere absque peccato, scilicet  mutuare. Cæterùm qui petit ab altero vt fornicetur, petit actum quem alter non potest  exercere sine peccato. Ad quartum respondetur, concedo antecedens & nego consequentiam, quia magus non potest exercere  illum actum absque peccato, quod si fuerit aliquis magus qui sine inuocatione dæmonis  possit soluere maleficium vel declarando vbi  sit vt alij soluant, licitum est petere ab illo vt  soluat maleficium: vt optimè aduertit Caietanus in quæstione de maleficis. Et fortassis  ita intelligendi sunt Aureolus in 4. dist. 34.   &  summa Angelica in verbo superstitio, asserentes licitum esse petereà malefico, vt soluat maleficium. Obseruandum est tamen  quod   quanuis D. August. in epist. ad Publicolam  quæ est 154. nunquam concedat licitum esse  petere tale iuramentum per falsos deos, sed  recipere: nihilominus illa petitio, iura mihi  per tuum idolum, quòd seruabis fidem, potest habere bonum sensum ex circunstantijs, scilicet, quia sic petens, certus est, quòd  ille infidelis non aliter iurabit nisi per falsum deum, neque aliter seruabit fidem, & intentio petentis non fertur nisi tantum ad iuramentum     quod licite fieri poterit. Permittit autem quòd  ille iuret per falsum Deum propter suam  commoditatem proportionabiliter, sicut diximus de petente mutuum sub vsuris.
  
 DVbium tertium est vtrum sit licitum  absque aliqua necessitate vel propria  commoditate, petere vel recipere mutuum   sub vsuris? Arguitur primò pro parte negatiua. Nam D. Thom. dicit esse licitum cum  limitatione, scilicet propter bonum proprium   vel alterius, & hoc ipsum insinuat in solutione ad secundum. Secundò. Quilibet tenetur  ex charitate impedire peccatum proximi,  quotiescumq́ue potest sine proprio detrimento; sed qui petit vel recipit ad vsuras  absque aliqua propria commoditate potest  impedire peccatum proximi non petendo:   ergo tenetur non petere nec recipere. Etsi  respondeas, quòd ille vsurarius iam paratus  erat ad omnem vsuram & peccauerat; contra ille vsurarius de nouo peccat exercendo  istum actum in singulari, nam tenetur confiteri illum actum singularem, neque sufficit confiteri separatum esse ad omnem vsuram; ergo de nouo peccat, ac per consequens   ego poteram illud euitare peccatum non recipiendo ad vsuras.
  
 Ad hoc dubium Durandus vbi suprà expresse tenet, quòd non alia ratione excusatur recipiens ad vsuras ne communicet peccato alterius, nisi quia id facit propter suam vtilitatem, quæ quidem debet esse maior quam   damnum quod patitur in rependendis vsuris. Caietanus vero hic inquit, quòd non oportet nimium vrgere conscientias confitentium,  interrogando an propter aliquam vtilitatem  receperint sub vsuris. Et dicit Caietan. quòd  nisi finis propter quem aliquis recipit sub  vsuris fuerit peccatum mortale:  non est peccatum mortale recipere sub vsuris: sed poterit esse veniale; vel quia actus est otiosus, vel  quia fortè est peccatum veniale. Neque obstat quòd D. Thom. in Responsione ad lectorem Florentinum, dicit quòd non excusatur quis à peccato petendi mutuum sub  vsuris propter maiores negotiationes exercendas: quia D. Thom. intelligendus est de  peccato veniali, quia finis ille, vt aliquis abundantiores diuitias assequatur est peccatum veniale. Dicit vero Caietanus, quod si quis petit    ad vsuras vel recipit vt fornicetur, non peccat  duo peccata, alterum fornicationis &  alterum   quia dat materiam peccandi vsurario, vel non  impediendo peccatum vsuræ: sed tantum peccatum fornicationis. Id ipsum tenet Soto in  lib. 6. de iust. quæst. 1. art. 5.  & hanc sententiam   tenent plurimi ex modernis Theologis, sed  nobis probabilis videtur sententia Durandi  quæ  fundamentum habet in doctrina S. Tho.  & probant illam argumenta facta pro parte  negatiua, quæ non facilè soluuntur. Sed notandum est, quod vtilitas quæ excusat à tali peccato non oportet vt sit maxima, v. g. quod aliquis sit  in extrema vel graui necessitate, vt possit recipere mutuum sub vsuris: sed sufficit quod sit mediocris quædam commoditas secundum decentiam status cuiuslibet.
  
 DVbium quartum est circa solutionem   D. Tho. Ad tertium vbi dicit, quòd ille  qui deponit pecunias apud vsurarium qui non  habet aliàs quibus vsuras exerceat; vel deponit hac intentione, vt ille maiores vsuras exerceat, fit particeps culpæ illius. Dubitatur inquàm, vtrum ille qui deponit pecunias in tali casu, peccet peccatum iniustitiæ contra eos  cum quibus exercentur vsuræ? Caietanus  hic inquit quod ille qui deponit pecunias suas  apud talem vsurarium, peccat tantùm venialiter. Et ratio eius est: quia ipse vsurarius duo  peccat peccata, alterum infidelitatis, eo quod alienat depositum sine voluntate domini proprij, & in hoc venialiter peccat ex genere  suo, &  cum hoc peccato communicat ille qui  deponit vsuras apud vsurarium, quia dat illi  materiam infidelitatis. Alterum peccatum quod  committit vsurarius, est iniustitiæ  contra eos  cum quibus exercet vsuras; & in hoc peccato non  communicat qui deponit pecunias; quia  tantùm intendit custodire suas pecunias.  Cæterùm hæc sententia Caietani maximè   quantum ad secundum dictum falsa videtur  viris doctis. Quantum ad primum  dictum mihi  non placet: quia ratio secundi dicti, si quid  valet, probat falsum esse primum  dictum. Siquidem deponens pecuniam non intendit quòd  depositarius infideliter agat, sed custodire  suam pecuniam. Probatur. Nam D. Tho. in  solutione tertij inquit, quod ille qui deponit pecunias apud vsurarium fit particeps culpæ vsurarij. Et certum est, quod loquitur de culpa quam     committit vsurarius exercendo vsuras. Sed  illud peccatum est iniustitiæ: ergo qui deponit pecunias est particeps iniustitiæ  & tenetur ad restitutionem. Secundò. Qui deponit gladium apud hominem iratum contra alterum cum quo occisurus est illum, peccat  peccatum homicidij, si hoc præuideat; ergo  similiter in nostro proposito. Et confirmatur. Si quis deponeret arma apud illum quem  videt cum his illaturum bellum iniustum,  peccat idem  peccatum, ergo &c. Tertiò. Si quis  depositarius reddat depositum domino, volenti cum illo iniuriam alicui tertio inferre,  peccat peccatum iniustitiæ: & tenetur ad restitutionem damni subsequuti: vt diximus suprà   quæst. 62. ar. 5. ergo multo magis peccat contra  iustitiam, ille qui deponit proprias pecunias apud vsurarium paratum inferre iniuriam   alicui tertio. Patet consequentia. Nam depositarius ille tenebatur aliàs iure naturæ reddere depositum, nisi adesset illa circunstantia; qui  vero deponit proprias pecunias nulla obligatione, sed vltro deponit, stante  eadem  circumstantia: ergo multo magis peccat. Et confirmatur. Si quis furi paratissimo ad furandum  det clauem adulterinam, fit particeps furti illius, vt patet in. l. si pignore. §. si ferramenta.  ff. de furtis, ergo similiter in casu posito. Ad  rationem Caietani, scilicet, quod ille qui deponit pecunias id facit propter suam  commoditatem   quam non tenetur amittere propter malitiam   vsurarij. Respondetur, quòd in illo casu tenetur amittere suam commoditatem, ne fiat iniuria alicui tertio, non solum ex charitate. Nam  hæc non obligat sæpe numero cum tanto detrimento: sed tenetur ex iustitia non dare instrumenta quibus præuidet iniuriam faciendam   esse proximo: aliàs talis iniuria est ipsi voluntaria indirecte. Ob hæc argumenta est valde  probabilis hæc sententia: nihilominus sententia Caiet. & mihi ita videtur, dummodo qui pecunias deponit non intendat nisi  propriam commoditatem securi depositi.
  
 AD argumenta in oppositum respondetur, quod est differentia maxima inter mutuatarium qui soluit vsuras, & alios quibus infertur vis. Nam mutuatarius mouetur ab intrinseco ad quærendum mutuum etiam non  obstantibus vsuris propter suam  commoditatem, & gaudet inueniens mutuatorem etiam vsurarium: vnde non propriè anticipatur per  vim vsurarij: neque conqueritur de illo qui  peposuit pecunias apud vsurarium sicut meritò conqueritur ille, qui percutitur aut qui  spoliatur de illo dedit gladium vel ferramentum. Cæterum S. Tho. potest intelligi, quando   depositor non amittit suam  commoditatem. Tunc   enim videtur dare occasionem vsurario peccandi. Hactenus de materia vsurarum.

  
 De Censibus.
  
 POst quam  doctrinam sunt aliqui contractus  in quibus solet palliari vsura, vt est emptio & venditio ad creditum: sed de hoc diximus. q. 77. art. 4. de cæteris verò contractibus dicemus statim.
  
 DE quatuor speciebus contractuum  agendum   nobis est; in quibus solet palliari vsura, scilicet de emptione &  venditione  censuum.  Secundo de Assecurationibus. Tertio de Societatibus. Quarto de Cambijs. De primo  igitur contractu disputant doctores in 4. dist.  15. Conrad. de contract. q. 79. Ioannes de Medina in quæstione speciali de censibus. Soto  lib. 6. de iust. q. 5. Couar. lib. 3. Variar. cap. 7.  Nauar. super caput primum. 14. q. 3. num. 16.   Nobis autem circa istam materiam quatuor definienda sunt. Primum quid sit census. Secundum super quam rem possit constitui census.  Tertium quotuplex sit census. Quartum quænam  conditiones sint necessariæ ad iustificationem census. Circa primum nota, quod  non accipimus hic nomen census pro re familiari, nec  vero pro tributo quod soluitur regibus;  sed accipitur vt significat ius percipiendi  annuam  pensionem ex contractu emptionis &  venditionis. Vt v. g. emit Petrus à Paulo pro quatuordecim ius percipiendi ab illo vnum singulis annis: illud ius est census secundum præsentem considerationem. De secundo verò   communis sententia est, quod census potest constitui super re fructifera. v. g. super agro, vinea & domo. Vt si Petrus emat à Paulo ius  percipiendi ex agro illius tres modios tritici,  vel mille dipondia singulis annis.
  
 DVbium primum est: an super nudam  personam possit constitui census. De  qua re est differentia inter Iuristas & Theologos stando in solo iure naturali, nam ferè  communis sententia est pars negatiua, quam in locis citatis supradicti doctores probant multis  argumentis. Sed partem affirmatiuam tenet  Conrad. vbi sup. q. 83. & 84. Medin. vbi sup.  Soto vbi sup. ar. 1. Maior. in. 4. dist. 15. quæst.  44. Couar. sup. num. 8.
  
 PRO decisione sit prima conclusio. Stando in solo iure naturali potest constitui  census super nudam  personam  fructiferam  tamen  &   vtilem, vt v. g. super artificem. Probatur primò.  Nam artifex potest locare suas operas, ergo  poterit vendere ius ad illas singulis annis exhibendas. Secundò. Super rem  fructiferam potest  constitui  census: ergo super personam  vtilem  &  fructiferam. Vltimò probatur. Nam in quibusdam  ecclesijs exiguntur decimæ  non  solum ex fructibus terræ, sed etiam ex personis fructuosis, vt  habetur in. c. Apostolicæ. de decimis, ergo  etiam  census potest constitui super tales personas.
  
 Secunda  conclusio. Stando in eodem iure naturali, potest constitui  census super nudam personam. Ista conclusio  non est tam certa sicut prima.  Sed probatur. Nam  stando in solo iure naturę, illa  persona potest se vendere  & fieri seruus: ergo  pari ratione poterit cendere ius istud ad certum   tempus. Secundò probatur. Quia nulla persona  est tam inutilis quæ  non possit aliqua obsequia  præstare, vt comitari dominum vel assistere  illi: ergo super quamlibet  personam potest constitui  census. ¶ Tertiò. Obligatio cuiuslibet personæ  quam super se accipit ad soluendam  pensionem, vel pecuniam, vel seruitutem, ita vt illo tempore statuto non sit sui iuris sed maneat vbi dominus voluerit, totum hoc pretio æstimabile  est, ergo poterit vendi, si fuerit emptor. Confirmatur. Nam nemo est tam pauper & nudus qui  ex industria sua non possit eleemosynas colligere, vnde obligetur per totam vitam singulis  annis soluere pensionem vnius argenti; ergo persona illius poterit obligari ad illam  pensionem.  Ex hac conclusione  sequuntur tria. Primum est,  censum posse constitui super incerta bona. Secundum est, posse constitui super bona minoris  valoris quam sit census. Tertiò. Super bona facilè peritura non pereunte censu. Ratio omnium   istorum est, quoniam  cum census possit constitui super ipsam personam immediatè inde suppletur,  quod deficit in bonis super quæ  constituitur   census. Sed contra  istam  conclusionem arguitur sic.  In tali contractu  venditur  & emitur id quod re  uera non est, neque in se neque in sua causa, ergo    talis contractus habet effigiem vsuræ. Ad hoc argumentum respondetur primò, nego antecedens. Quia reuera id quod emitur partim est  in se, partim est in sua causa: emitur enim ius  ad exigendum  à Paulo pensionem  annuam, vnde  obligatio reuera est in Paulo & pretio æstimabilis: pensio vero est in illo tamquam in causa,  qui industria sua tenetur acquirere vnde soluat. Secundò  respondetur, nego consequentiam,  & ratio est: quia vsura non  committitur vbi non   est mutuum: at verò in casu posito neque est mutuum explicitè  neque implicitè, eo quod ipsum capitale quod est pretium  numquam tenetur Paulus  reddere Petro, quòd si in illo contractu est aliqua iniustitia: illa tenet se ex parte vendentis,  quia vendit id quod non est. Sed neque ista iniustitia reperitur illic. Ratio est: quia scienti &   propria sponte  volenti  non sit iniuria: sed emens   censum super nudam  personam est sciens quod  emit, & propria sponte vult emere: ergo nulla  fit iniuria illi. Et per hoc respondetur ad aliud  argumentum huic simile, scilicet, non est licitum  emere à Rege iura fictitia, ergo neque in casu  posito emere censum super nudam personam.  Respondetur enim ad antecedens, quod si ille qui  emit iura fictitia ignorat esse fictitia; iniuriam   patitur à Rege: si autem sciat esse fictitia, nullam   patitur iniuriam si vult emere obligationem Regis ad soluendam pensionem. Atque hactenus de hoc secundo dubio.
  
 De tertio vero sciendum est quod ex quadruplici capite sumitur multiplex diuisio censuum,  vel ex parte modi faciendi  contractuum, & sic  alius est census reseruatiuus alius consignatiuus: reseruatiuus est, quando aliquis tribuit alteri sua bona reseruando sibi aliquam  pensionem   annuam. Sed de hoc sensu fit mentio in. l. fin. C.  de rerum permutatione. Consignatiuus census  est, quando aliquis retinens sua bona obligat  illa ad soluendam  annuam  pensionem: & iste est  frequentissimus in vsu. Secundò diuiditur  census ex parte rei super qua constituitur, & sic  alius census est realis constitutus super re temporali: alius dicitur personalis, quia constituitur   im mediatè super personam. Tertiò diuiditur  ex parte ipsius pensionis soluendæ; & sic alius  census est fructuarius, quando pensio est fructus alicuius rei: alius pecuniarius quando  pensio est pecunia. Item  eadem consideratione  diuiditur census super quantitate pensionis,    vel absolutam  &  certam, v. g. si pensio sit decem  millia, vel proportionabilem, vt si pensio sit  quinta pars fructus. Denique diuiditur census  ex parte durationis, vnde deriuantur multæ   diuisiones: alius est enim perpetuus, alius temporalis. Item temporalis alius constituitur pro  certo tempore. v. g. 20. annis: alius pro certa vita, v. g. pro vita Ioannis, qui census dicuntur  vitalitij. Item alius est census redimibilis, alius  irredimibilis. Redimibilis dicitur, quando  venditor  census  potest dato pretio quod recipit  extinguere census: irredimibilis dicitur quando hoc non potest. ¶  Iam verò circa quartum  punctum principale quæritur, vtrum omnes prædicti contractus sint liciti stando in solo iure naturæ? De qua re varię sunt doctorum  sententiæ,  quidam enim aiunt, quod licet aliquis possit donare censum: non  tamen potest vendere. Huius sententiæ est Henric. Gandauo quodl. 8. q. 22.  & Arimin. quem citat Salyc. in authentica ad hæc. C.  de vsuris, & aliqui Iurisperiti in. c. in ciuitate  de vsuris. Alij vero aiunt, licitum esse vendere  censum  realem  &  non  personalem. Alij verò  licitum   esse fructuarium  censum  non autem pecuniarium.  Huius sententiæ dicitur esse Ancharranus.
  
 PRO decisione sit vnica conclusio. Stando   in solo iure naturæ omnes contractus  censuum  prædictorum liciti sunt, si fiant iusto pretio. Probatur primo. Cuilibet licitum est bona sua pretio vendere; ergo &  partem  bonorum   suorum. Rursus, sed pars bonorum est census ille:  ergo potest illum  vendere. Secundo probatur.  Census ille habet rationem mercis pretio æstimabilis, & pecunia habet rationem pretij;  ergo iustus erit contractus vbi pecunia pro  censu datur. Tertiò. Omnis res quę donari potest si non sit spiritualis potest vendi; sed census non est bonum spirituale: ergo si potest donari potest & vendi. Quartò. Fructus terræ   sunt pretio ęstimabiles; ergo si census fructuarius est licitus erit licitus pecuniarius. Vltimò probatur ex constitutionibus  Martini V.  & Calixti III. quæ  habentur inter extrauagantes  communes tit. de empt. & vendit.  & ex motu proprio Pij V. de censibus, quibus in locis  Pontifices  approbant  census, etiam pecuniarios  quibusdam  conditionibus appositis. Item in Clementina. 1. de rebus eccl. non  alienandis, conceditur episcopis facultas alienandi bona ecclesię,  pro tempore vitæ suę. Vnde colligimus quod    census pro certo tempore sit licitus: De qua re  erit specialis difficultas in dubio. 3. ¶  Denique   in legibus Hispaniæ  eadem conclusio probatur, vt patet in Copilatione legum lib. 5. tit. 15.   &  quamuis in his legibus prohibeatur census  fructuarius propter speciales rationes: tamen   nos loquimur stando in iure naturæ.
  
 DVbium  secundum est, an liceat emere censum  cum pacto retro emendi, vel retrouedendi. v. g. vendit Petrus censum Ioanni, &   obligatur Petrus redimere censum:  tunc dicitur pactum retro emendi. Rursus. Si autem non   obligetur Petrus, sed Ioannes obligetur iterum   vendere Petro quando ipse voluerit: tunc dicitur pactum retro vendendi. Respondetur ergo ad  dubium, & sit prima conclusio. Licitum est emere censum  cum pacto retrouendendi. Vt v. g. in  casu posito licitum est Petro obligare Ioannem,  vt quando Petrus voluerit redimere censum  dato pretio quod recepit, teneatur Ioannes  admittere redemptionem  illam. Probatur conclusio. Nam si quæ ratio iniustitiæ esset in isto contractu maximè vsuræ; sed ista non est, ergo.  Minor probatur, quia ad rationem vsuræ requiritur mutuum: sed ibi non est ratio mutui neque   implicita quidem, quod patet, quia ad rationem   mutui pertinet, vt mutuatarius qui recipit pecuniam obligetur illam reddere. Sed in casu posito Petrus non obligatur reddere pecuniam,  sed relinquitur in eius voluntate: ergo non habet rationem mutuatarij. Secundò. Quæcunque   alia res temporalis  potest emi cum pacto retrouendendi, vt domus & ager; ergo census. Verum est  tamen, quod  cum tali pacto retrouendendi debet diminui de pretio census, vt v. g. si mille æestimantur   pretio triginta mille cum tali pacto retrouendendi, tunc  cum tali pacto non  æstimabuntur nisi quatuordecim millium  dipondorium. Et denique conclusio colligitur ex Pontificibus citatis & legibus.
  
 Secunda  conclusio. Vsura est emere censum   cum pacto retro emendi, vt v. g. in casu posito  illicitum est & vsura, obligare Petrum vt redimat censum  reddendo principale non  computatis   singulis pensionibus in ipso pretio. Ista conclusio   probatur. Nam in tali contractu est mutuum implicite. Probatur. Nam Petrus obligatur reddere pretium quod accepit, & rursus reddere  aliquid amplius singulis annis; ergo est vsura  scilicet mutuum ex lucro. Sed notandum est, quod   ista conclusio intelligenda est quando persona Petri obligatur reddere pretium. Cæterum si  non obligetur persona Petri, sed tantum res super quam  constituitur census, licitum est emere  censum cum tali pacto, vt emptor ipse posset exigere à re illa post aliquot annos pretium datum, non computando annuas pensiones quas receperat. Probatur: nam in tali casu  nulla est ratio mutui ne implicitè quidem,  quod probatur. De ratione mutui est vt mutuatarius obligetur reddere mutuum: sed in  casu isto mutuatarius non tenetur reddere: ergo ibi non est ratio mutui, ac per consequens   neque est vsura. Confirmatur. Nam mutuatarius semper obligatur reddere mutuum in  omni euentu, sed in casu posito Petrus vendens censum non tenetur reddere pretium, si  res super qua constituitur pereat: ergo non habet rationem mutuatarij. Secundò probatur.  Nam aliæ res possunt vendi cum tali pacto  retro emendi. Vt v. g. emit Ioannes vineam  à Petro eo pacto vt Petrus teneatur post decennium iterum emere vineam à  Ioanne eo  pretio quo tunc  æstimanda fuerit. Ergo similiter potest vendi census cum tali pacto, dummodo non obligetur persona reddere pretium quod recepit, sed ista exceptio intelligenda est, dummodo pretium quod datur  pro tali censu sit maius quàm esset sine tali  pacto: eo quòd pactum illud est in grauamen  ipsius venditoris, alioquin posset esse iniustitia in tali contractu: eo quod pretium est minus  quam par est. Non autem erit vsura, quia nulla  est ratio mutui. Et isto fortassis modo intelligenda est sententia  Ioannis de Medina in quæstione de censibus, vbi tenet licitum esse emere  censum cum pacto retro emendi, intelligendus   est, non obligando personam sed rem ipsam.
  
 DVbium tertium est vnde pensandum  sit iustum pretium in censibus emendis? Respondetur & sit prima conclusio. Stando in solo iure naturali, illud est pretium iustum quod æstimatur à viris bonis & prudentibus, & quod est in vsu pro illo tempore.  Hoc probatur: quia eadem est ratio quantum   ad hoc sicut de alijs mercibus de quibus diximus in quæst. 77. illud esse pretium iustum.  Sed est aduertendum, quod ad æstimandum pretium iustum, oportet aduertere ad onus siue  grauamen quod suscipit venditor vel emptor. Vt v. g. si venditor obligatur vt numquam    redimat, debet esse maius pretium. Si autem  emptor ipse obligatur extinguere censum  redimente venditore, debet minui de pretio,  quia illud est grauamen emptoris. Et denique attendendum est si res super qua constituitur census sit firma & tuta, sic enim pretium  debet esse maius quam si res sit minùs tuta.
  
 Secunda conclusio. Secundum leges regni  Hispaniæ census temporales redimibiles non  possunt emi minoris quàm quatuordecim  pro vno. Patet ex lib. 5. titul. 15. lib. 6. vbi irritantur contractus aliter facti, & tabellio qui  interfuerit grauiter punitur. Sed aduertendum est circa istam  legem, quod quia facta est in  fauorem vendentium non ponitur terminus  pretij versus magnitudinem sed versus paruitatem. Itaque census redimibilis iustè venditur pluris quàm quatuordecim. Secundò   aduertendum est, quod in. l. 4. ibidem Carolus V.  reducit census fructuarios redimibiles ad pecuniarios respectu quatuordecim pro vno;   sed quia non fecerat legem vniuersalem de censibus pecuniarijs: ideò eius filius in. l. 6. fecit  talem constitutionem, reducendo omnes antiquos census redimibiles qui minori pretio  fuerant constituti ad quatuordecim pro vno.  Denique  aduertendum est, quod illa lex intelligenda   est quando illa res super qua constituitur census fuerit satis tuta, alioquin si res non est satis  tuta: poterit census minori pretio emi in foro conscientiæ, nam fortassis in foro exteriori  non admittetur illa excusatio.
  
 DVbium quartum est. Vtrum sit licitum  emere censum  temporalem pro certo tempore minori pretio quam fuerit tota summa singularium  pensionum? V. g. vtrum sit licitum Petro  emere mille singulis annis soluenda, pro quatuordecim millibus ad spatium 20. annorum.  Pro parte negatiua est argumentum. Petrus  obligat Ioannem venditorem, vt intra viginti  annos reddat viginti millia pro quatuordecim quæ modo recipit, quod videtur esse  mutuum implicitè  & vsura. Et confirmatur. Si  Petrus obligaret Ioannem vt receptis quatuordecim modo, redderet post viginti annos  viginti millia simul, esset aperta vsura, ergo  etiam in casu posito. Patet consequentia: nam nihil  refert quòd solutio fiat sigillatim vel simul.
  
 Ad hoc dubium  Soto lib. 6. de iust. q. 5. ar. 2.   dicit, quod si per talem  contractum emantur fructus    incerti, quamuis sit spes quod sunt valituri magis  quam  pretium  datum, licitus est contractus: si autem   census sit pecuniarius & certus, & nullis expensis recuperandus: inquit, non posse distingui à mutuo & vsura. Oppositam  sententiam tenet Conrad. vbi suprà. q. 80.  & ratio eius est:  quia 100. nummi præsentes, pluris æstimantur  quàm 100. absentes; ergo poterit aliquis emere 100. de præsenti datis 110. in spatio quinque   annorum, v. g. soluendos. Sed hæc ratio nulla  est. Quia pari modo iustificaretur omne  mutuum  cum lucro. Ioannes vero de Medina  vbi suprà post longam  disputationem ait, quod de rigore censendi scholastico, non possumus  condemnare illum contractum: Nihilominus est suspectus de vsura.
  
 PRO decisione sit conclusio. Licitus est  ille contractus si fiat iusto pretio. Probatur primo. Nam  census pro certo tempore licitus  est, & ex iure approbatus, vt diximus; sed communiter ita celebratur ab omnibus, vt pretium   sit minus quam tota summa pensionum: ergo ita  est licitus. Confirmatur. Nam alias stultus iudicaretur qui daret quatuordecim millia simul, pro pensione  millium  soluendorum singulis  annis pro spatio quatuordecim annorum. Secundo probatur. Census perpetuus emitur minore pretio quam sit tota summa pensionum  soluendarum. Vt v. g. si emitur census mille dipondiorum pro triginta millibus, certum est, quod  transactis 30. annis excedit summam  pensionum in infinitum  pretium  datum. Ergo multo magis licitum  erit emere censum  temporalem  pro certo tempore,  minore pretio quam sit summa pensionum. Patet  consequentia. Nam  census perpetuus pluris æstimatur ab omnibus. Denique probatur. Nam Petrus emens  talem censum statim abdicat à se ius  quatuordecim millium  dipondiorum, simul tribuens illa Ioanni, quod quidem ius pluris æstimatur saltem  non minus quam ius percipiendi singulis annis mille pro spatio viginti annorum.  Et ratio est: quia multa pecunia simul, vtilior est & aptior ad quamlibet  negotiationem,  quàm si sigillatim & per partes possideatur.
  
 AD argumentum in oppositum  respondetur,  quod  idem  argumentum probaret non esse licitum emere censum perpetuum minore pretio  quam sit summa pensionum  soluendarum. Respondetur, ergo quod ius recipiendi sigillatim & paulatim. 2000. non pluris ęstimatur quam ius possidendi simul quatuordecim millia. Ad confirmationem negatur consequentia propter rationem dictam, & quia in illo casu obligaret  venditorem vt teneatur simul rependere quatuordecim millia & insuper sex millia.
  
 DVbium  vltimum est, quæ  nam conditiones  sint necessariæ vt contractus census redimibilis sit licitus. Pro cuius explicatione  notandum est. Quòd sex conditiones  colligebantur ex Decretis Calixti III. & Martini V.  quæ  habentur in summa Conciliorum in summa Concilij  Florentini. ¶ Circa quas conditiones erat differentia inter doctores; quidam enim  dicebant  Pontifices  quidem definisse contractus   factos cum illis conditionibus licitos esse, non  tamen necessarias esse conditiones illas. Alij verò  aiebant omnino necessarias esse vt census  esset licitus & iustus. Hanc  tamen  differentiam diremit facilè  Pius V. in proprio motu de censibus edito anno 1569. Vbi statuit nouem  conditiones esse necessarias vt contractus  census licitus sit. Prima conditio est, vt non  constituatur nisi super re immobili & ex natura sua fructifera, & certis finibus determinata. Secunda  conditio est, quod  non  constituatur  census nisi numerata pecunia de præsenti coram testibus & notario celebrante simul contractum. Tertia conditio   est, quod solutiones pensionum  non  fiant anticipatæ.  Quarta conditio est, vt conditiones  & obligationes de casibus fortuitis nullæ sint. Quinta  conditio est, quod  pactum  auferens vel restringens  facultatem  vendendi  rem super qua constituitur  census   nullum sit, quin potiùs debitor habeat liberam  potestatem  vendendi  rem sine solutione decimæ   partis, vel aliquotæ: dummodo res illa eodem  pretio possit vendi  à  domino  census. Sexta conditio   est, quod pacta omnino sint irrita quę  continent,  vt si venditor  census fuerit morosus in solutione pensionis, quod teneatur ad lucrum cessans & ad  cambia  & ad pensiones. Sed hæc conditio debet  intelligi quantum est ex parte pacti quod interuenit inter emptorem  &  venditorem; nam si aliàs iure  naturæ tenebatur venditor morosus ad lucrum   cessans vel ad damnum  emergens: non excusabitur per istam  constitutionem Pontificis. Septima  conditio est, quòd census semel constitutus  non augeatur neque minuatur super eadem  re in fauorem ipsius emptoris. Octaua conditio est, vt census pereat pereunte re super  qua constituitur & minuatur minuta re: sed    hoc intelligendum est, quando ita diminuitur vt  non possit integrum censum reddere. Item in eadem  conditione statuit Pontifex, vt venditor census possit illum extinguere eodem pretio quo  vendidit. ¶ Nona conditio est, vt pacta quæ   continent; vt pretium census ab inuito &  inuoluntario exigantur, nulla sint, hoc est quod non fiat  pactum retro emendi nisi in casu quo ipse venditor volens redimere censum admonet ante  duos menses  dominum, quibus transactis statuit  Pontifex vt dominus census intra annum possit  repetere censum ab inuito & inuoluntario:  quod si aliqua via ille non potuit soluere pretium, nihilominus ei facultas maneat redimendi  quando potuerit: ita vt non efficiatur perpetuus census. Denique declarat Pontifex, quod  pretium   semel constitutum  non possit crescere aut minui  propter temporum aut personarum qualitatem.  Quas omnes conditiones  Pontifex vult habere locum, non  solum  quando census de nouo creatur: sed etiam quando, constitutus  iam de nouo venditur, dummodo talis census fuerit creatus post  promulgationem istius motus proprij. ¶ His  suppositis, respondetur vnica conclusione ad  dubium. Omnes istæ  conditiones sunt conformes iuri naturali, & per consequens  obligant in  foro conscientiæ. Et probatur. Nam  contractus   census  magnam  materiam præbet palliandi vsuras;  sed per istas conditiones obuiatur his incommodis, ergo obligant in conscientia, & sunt conformes rectæ rationi. Item, quamuis multa pacta  quæ  Pontifex irritat ibi stando in iure naturæ   essent valida, tamen si attendamus idem ius naturæ, necesse erat, vt stantibus pactis illis, pretium augeretur: quia tamen  non augebatur in consuetudine  hominum, ideo Pontifex merito irritat illa pacta. Et denique probatur. Nam respublica ciuilis Christiana subdita est ecclesiasticæ   in omnibus quæ pertinent ad salutem  animarum: sed ad salutem  animarum expediebat (vt ait  ipse Pontifex) quod tanto malo occurreretur: ergo tales leges obligant in foro conscientiæ. Neque   valet dicere, quod istæ sanctiones non sunt acceptatæ. Quia reuera in tribunalibus Regijs admittuntur & viri timoratæ  conscientiæ ita seruant: nec aliquando fuit supplicatum ab huiusmodi constitutionibus apud ipsum Pontificem. Atque hactenus de isto dubio.
  
 DVbium vltimum est, An licitum sit venditori redimere censum pro partibus,    v. g. reddendo  medietatem pretij quod recepit,  vel tertiam partem, vel quartam: ita vt emptor teneatur extinguere partem census proportionabiliter. Pro solutione notandum est, quod in illis  sex conditionibus antiquis Calixti III. &   Martini V. tertia erat, quod in ipso contractu census expressè daretur facultas venditori redimendi censum per partes. Sed tamen huius  conditionis non meminit Pius V.
  
 Sit igitur prima conclusio. Illa conditio iam  non est necessaria in illo contractu census. Probatur. Nam licet Pius V. non reuocauerit illam  expressè, tamen  dum  constitueret omnes conditiones necessarias ad iustificandum censum, visus  est illam quasi reuocasse, cuius non meminit.
  
 Secunda conclusio. Licitum erit apponere  illam  conditionem ex contractu census, vt venditor possit redimere censum per partes. Probatur. Nam illa conditio non est contra ius naturæ, neque prohibita lege humana, ergo, &c.  Sed notandum est, quod cum illa conditione debet  minui pretium ipsius census, &  tanto magis quanto per minutiores partes datur facultas redimendi venditori. Ratio huius est, quia illa conditio est ei detrimentum, vt obligetur extinguere censum  non recepto pretio quod semel accepit. ¶ Tertia conclusio. Si nulla fiat mentio  huius conditionis in ipso contractu census, non   tenetur emptor ex iustitia admittere redemptionem  census per partes: nam emptor tantum obligatur emendo censum redimibilem, retrouendere. Probatur. Ille tantum obligatur retrouendere quando venditor primus voluerit; sed  hoc pactum non est necessarium vt admittat  redemptionem per partes, eo quod ipse totum  pretium dedit simul quando emit censum,  & detrimentum patitur recipiendo per partes, ergo &c.
  
 Notandum tamen est, quod si modo de facto venditor velit redimere medietatem census, cogitur in foro exteriori emptor admittere talem redemptionem: fortassis magis ex  quadam æquitate quam ex rigore iustitiæ,  vel forte quia ipsa consuetudo videtur obtinere vim legis. ¶ Nihilominus admissa ista consuetudine, sit quarta conclusio. Licitum est in  contrytu census ponere expressè, vt non possit redimi nisi totus simul: dummodo augeatur pretium. Probatur, quia ista conditio  non est  contra aliquod ius, sed potius valde conformis     iuri naturę, ergo potest apponi conditio, vt non   redimatur nisi totus simul. Diximus autem,  quod debet augeri pretium supposita illa conditione: quia talis conditio est in fauorem ipsius emptoris vt venditor renuntiet illi consuetudini.
  
 Vltima conclusio. Siue sit diues siue pauper qui vendit censum, idem debet esse pretium.  Hanc conclusionem ponimus contra aliquos  modernos qui opinantur, quod si sit pauper qui  vendit censum, non debet obligari vt redimat  simul totum censum quando voluerit redimere: sed quod possit per partes redimere. Et ratio  illorum est: quia efficitur census perpetuus si non   admittitur à paupere redemptio illa per partes. Sed nobis hæc ratio per accidens videtur  esse. Probatur. Quia pretium  iustum census redimibilis idem est constitutum  secundum leges, siue  sit diues siue pauper qui vendit. Et confirmatur. Nam iustum  pretium tritici idem est omnino  secundum leges, siue qui vendit sit pauper siue  diues, ergo simili ratione erit idem  pretium census redimibilis. Pręterea probatur, quia cum  census ille sit redimibilis ex natura sua, poterit contingere, vt aliquis amicus pauperis redimat illum sibi, atque adeo numquam efficitur mihi  perpetuus & securus. Denique, quia vel ille  census constitutus est super aliqua re bona &   tuta, &  tunc ipse pauper poterit redimere vendendo illam: vel est constituta super re minus  tuta, tunc  census ipse minoris pretij est, vnde resarcitur in pretio dato secundum leges, perpetuitas quæ per accidens  consequi potest, ex eo  quod est pauper qui vendidit. Hactenus dictum sit  de censibus quod attinet ad rationem iustitiæ.  Cæterum  quod attinet ad rationem charitatis & misericordiæ, alia ratio esse poterit sæpe numero. Nam  continget  quando pauper vult vendere  censum diuiti, quod sit in tanta necessitate vt diues peccet contra  charitatem  & misericordiam  emendo: quia tenebatur mutuare gratis ex  præcepto charitatis. Tertio loco disputandum   est de contractu assecurationis, de quo est titulus expressus in iure Ciuili in. ff. & in. C. de  nautico fœnore, & in iure Canonico in. c. nauiganti. de vsuris, disputant Canonistæ. Soto  lib. 6. de iustit. q. 7. Couar. lib. 3. Variar. c. 2.
  
 PRO cuius rei intelligentia nota primò,  quod assecuratio est pactum de suscipiendo in  se periculo rei ad alterum pertinentis, propter  pretium. v. g. est negotiator habens nauim onustam mercibus, quam parat mittere ad Indos:  timens autem varia pericula maris, quærit  assecuratorem totius capitalis dato pretio.
  
 Secundo nota, quod huiusmodi contractus assecurationis aliquando  quidem verus est & realis ex vtraque parte. v. g. quando ille qui petit assecurationem habet nauem  onustam mercibus expositam, vel exponendam periculo, & alter qui  assecurat habet reuera bona sufficientia ad  assecurationem totius capitalis. Aliquando vero talis contractus est fictitius & siccus. v. g.  quando ille qui petit assecurationem  non habet  rem periculo exponendam, sed fingit se habere,  vel etiam ille qui assecurat, non habet bona sufficientia ad assecurationem rei periculo exponendę. ¶ Sit igitur prima conclusio. Contractus primi generis iustus est dummodo fiat iusto  pretio pro magnitudine periculi. Hęc conclusio patet ex. l. 1. &. l. nihil. & ex. l. periculi. ff.  vbi sup. & ex. l. 1. & 2. C. vbi sup.  & est communis  omnium sententia. Et ratio est manifesta:  quia sucipere in seipso huiusmodi periculum,  est pretio æstimabile, ergo iustum erit pro assecuratione pretium recipere, maius vel minus  pro magnitudine periculi. Item  etiam, quia iustitia in huiusmodi contractu potest reduci ad  contractum qui dicitur depositionis, siue vadiationis, quod vulgo dicitur, apuesta, est enim  perinde talis assecuratio, atque si assecurator deponeret 100. amittenda, si nauis perierit, contra   quatuor lucranda si non perierit. Sed aduertendum, quod vt sit iustus contractus assecurationis, tenetur ille qui petit assecurationem explicare  specialia pericula quibus exposita est res illa, quando  quidem pericula non sunt manifesta  omnibus, alias ipse non poterit recipere ab  assecuratore pretium nauis si pereat. v. g. si nauigauit per aliam  viam  quam  non explicauit assecuratori. ¶ Secunda conclusio. Si assecurator non  habeat bona quæ fingit se habere ad assecurandam  rem, iniustus est contractus ex parte illius,  neque potest pretium recipere, etiam si nauis salua  peruenerit ad portum. Probatur, quia tunc ille  reuera nihil assecurat, cum  non habeat vnde soluat pretium rei, si forte perierit: sed potius totum   periculum imminet ipsi negotiatori. Quòd si  aliquis obijciat, quod  etiam assecurator subijt periculum carceris & multiplicis vexationis, ergo  pro isto periculo poterit aliquid pretij recipere, si nauis salua fuerit. Respondetur, nego    consequentiam: quia huiusmodi periculum  non est  vtile in aliquo, ipsi negotiatori: sed potius  molestum erit vexare. Sed tamen quærit aliquis merito, an si ipse assecurator habeat saltem  medietatem  bonorum quæ fingit se habere. v. g. habeat  50. millia, & fingit se habere 100. millia: an  tunc possit recipere meditatem pretij promissi  pro assecuratione si nauis salua fuerit. Aliqui  Theologi dicunt  licitum esse: quia ille se exponit  periculo soluendi 50. millia. Sed nobis oppositum  videtur esse omnino verum. Probatur: quia talis assecurator non alio titulo potest recipere illam   medietatem pretij, nisi ex vi contractus assecurationis: sed ille contractus fuit nullus &  inuoluntarius ex parte petentis assecurationem: ergo  nihil potest recipere assecurator. Probo minorem: quia petens  assecurationem, si sciret impotentiam assecuratoris, nullo modo faceret contractum  cum eo, sed potius cum alio: ergo rationabiliter est inuoluntarius interpretatiuè: & per  consequens  contractus est nullus. Confirmatur,  quia ille assecurator per fraudem fecit maximam   iniuriam  petenti  assecurationem, quia ille petebat  assecurationem totius nauis, & ipse assecurator  reliquit eum  expositum periculo amittendi 50.  millia ducatorum  contra  suam voluntatem, ergo  ex hac iniuria facta in tali contractu, non oritur aliquod ius ipsi assecuratori, vt recipiat  medietatem pretij constituti. Cæterum nascitur  ius petenti assecurationem vt possit exigere saltim 50. millia quę habet fraudulentus assecurator, si nauis perierit. Et ad argumentum contrariæ sententiæ, scilicet, quod assecurator exponit se periculo amittendi 50. millia regalia;  Respondetur nego consequentiam: quia ipse propria tantum voluntate se exponit tali periculo,  sine voluntate alterius contrahentis, qui intendebat facere contractum assecurationis pro toto,  non  autem pro parte. ¶ Tertia conclusio. Qui  cum sciente &  volente facit contractum assecurationis nauis vacuæ, ita atque si esset plena pretiosis mercibus, validus est contractus, & nulla est illic iniuria. Probatur, quia tunc talis contractus est contractus depositionis seu vadiationis. Cæterum si talis contractus fiat cum  ignorante nauim esse vacuam, quidam dicunt, quod contractus est nullus: quia nihil est quod assecuretur,  &  quia ipse assecurator est inuictus: si enim sciret esse vacuam nauim non faceret talem  contractum: eo quod timeret periculum nauis, quia  non  adhiberetur  tanta  diligentia  seruandi nauim vacuam, atque   si esset mercibus onusta. ¶ Vltima tamen sit  conclusio. Talis contractus est validus si adhibeatur  tanta  diligentia in seruanda vacua naui, atque   si esset onusta mercibus. Probatur, quia tunc  nulla fit iniuria assecuratori, neque exponitur  maiori periculo, sed omnino est contractus  depositionis siue vaditionis. Obseruandum est  tamen, quod  quando iste contractus fit cum  ignoranti,  & nauis non  periclitatur in toto sed in parte: non   tenebitur assecurator soluere totum  pretium nauis, sicut si esset onusta mercibus. Ratio est  euidens, quia si reuera nauis esset plena, poterit in tali casu vti ea mercium parte quæ salua  facta est, ad soluendum  pretium pro totis mercibus: si autem nauis illa omnino submersa est: tenebitur soluere totum  pretium  constitutum. ¶  Verumtamen  contra ea quæ diximus est vnicum  argumentum, ex. c. nauiganti. de vsuris. vbi dicit Pontifex  nauiganti vel eunti ad nundinas  certam  mutuans pecuniæ  quantitatem ex eo quod suscipit in se  periculum, recepturus aliquid vltra sortem, vsurarius est, ergo non est licitum pro assecuratione aliquid recipere. Respondetur, quod tex. intelligitur in casu, vbi reuera nullum erat periculum,  sed palliabatur vsura falso titulò assecurationis. Secundo  respondetur, quod licet esset aliquod  periculum, tamen illi mutuator non  solum petebat  iustum  lucrum ex vi contractus assecurationis: sed  etiam aliquid amplius ex vi contractus mutui, quod   quidem erat vsura palliata contractu assecurationis. ¶ Quarto loco disserendum est de contractu societatis. De qua re Scholast. 4. d. 15. D.  Tho. hoc in loco art. 2. ad 5. & Caiet. ibid. &   in summ. verb. societas. & in opusc. 17. responsionum. resp. 5. Soto vbi sup. q. 6. & in. ff. & in  C. agetur de hac re tit. pro socio.  Item in. c. per  vestras. de donat. int. vir. & vxor. Conrad. de  contract. q. 92. Nauar. in Manua. c. 17. & super  cap. primum. 14. q. 3. Couar. li. 3. Variar. Resol.
  
 Ante omnia nota primò, quòd societas  est conuentio siue pactum quorundam ad  negotiandum lucri gratia. Socij vero dicuntur, qui ad negotiationem conferunt in communi pecuniam, siue industriam & operas.
  
 Nota secundò, quòd contractus societatis  duplex est. Quidam dicitur contractus  eiusdem   rationis, v. g. quando socij communi pecunia,  communi industria, communibus  diligentijs  & ministris negotiantur. Alter contractus est & dicitur diuersæ rationis, quando v. g. quilibet sociorum  confert in communi  rem  differentem: vt si Petrus ponit pecuniam, Paulus industriam, Ioannes   operas ministerij. ¶ Tertiò nota, quòd iste  contractus diuersæ rationis potest adhuc dupliciter fieri, vno modo ita vt qui pecuniam  confert exponat eam periculo vel lucro proportionabiliter cum industria alterius socij, quæ  tanti  æstimatur quanti ipsa pecunia. Altero modo ita vt qui pecuniam confert obliget alium  socium vt saluam illam seruet. ¶ Denique nota, quod   de contractu societatis eiusdem rationis, & de  contractu societatis diuersæ rationis priore  modo: nulla est dubitatio aut difficultas  quin licitus sit talis contractus. Sicut definitur legibus citatis: & ratio est manifesta: quia  negotiatio vt diximus. q. 67. art. 4. licita est,  ac proinde impertinens est, quòd illa negotiatio fiat ab vno vel duobus vel tribus, ergo si  æqualitas seruetur inter ipsos socios licitè poterunt negotiari.
  
 DVbitatur autem circa vltimum  modum societatis, Vtrum sit licitus ille contractus,  quando socius qui pecuniam confert, obligat  alterum  socium, vt seruet eam  integram  & insuper lucrum  rependat. ¶ Arguitur primo pro parte affirmatiua. Qui contulit pecuniam socio ad negotiandum, poterit postea cum illo facere contractum assecurationis talem. v. g. Petrus ponit mille apud Paulum vt Paulus negotietur, & pręterea ipse Petrus perit à Paulo vt assecuret mille pro 30. Item petit ipse Petrus à Paulo vt  emat lucrum quòd speratur pro 100. Tunc arguitur. Ecce Petrus in casu proposito saluo  capitali quod contulit in societatem, recipit certum  lucrum ab altero socio obligando  eum vt reddat, ergo pars affirmatiua vera est. Probatur  consequentia, quoniam omnes contractus liciti  sunt. ¶ Secundò arguitur. Si qua ratione illa  contractus esset illicitus, maximè quia Petrus  est mutuator & recepit lucrum ex mutuo: sed  non est mutuator, ergo. Probo minorem, quia  depositarius qui assecurat depositum  non reducit depositum ad mutuum, vt habetur in. c. fina.  de deposito. Item qui assecurat accommodatum, non reducit illud ad mutuum, vt habetur in  c. 1. de commodato; ergo Paul. quando assecurat  Petro suas pecunias, non efficitur mutuatarius: sed potius depositarius ad negotiandum.  ¶ Arguitur tertiò. Esto ita quòd in tali casu    esset ratio mutui, tamen ratione lucri cessantis  poterit Petrus aliquid petere à Paulo, videtur  enim cessare lucrum ipsi Petro dum vendit speratum  lucrum Paulo. ¶ Quartò arguitur. Mille  aurei expositi negotiationi pluris æstimantur   quam  non expositi, ergo Petrus potest exigere  à Paulo socio &  illum obligare vt reddat plusquam mille pro mille expositis negotiationi.
  
 PRO decisione difficultatis sit prima conclusio. Exponere pecuniam negotiationi,  obligando socium vt assecuret capitale & aliquod certum lucrum, etiam vt emat lucrum quod  speratur, vsura est & societas leonina, vt est  in prouerbio desumpto ex. l. si non fuerit. ff.  pro socio, de quo vide Eras. Chiliada. 1. centuria. 7. adag. 88.  & hæc sine dubio est communis  sententia, & probatur ex. l. citata, vbi ait Iurisconsultus quod contra  legem societatis est, percipere lucrum  & aufugere damnum. Secundò   probatur, quia in tali contractu est verè  lucrum   ex mutuo; nam in eo casu Paulus socius efficitur mutuatarius cum maneat dominus pecuniæ illius absque obligatione ad negotiandum;  ergo cessat societas &  lucrum quod exigit Petrus est ratione mutui. Et denique  probatur, quoniam alias nullus contractus damnaretur tanquam vsurarius, si approbaretur iste, do tibi  mille vt reddas 50. supra mille.
  
 Secunda conclusio. Contractus societatis &   contractus  venditionis lucri possent fieri cum  eodem socio: dummodo capitale relinquatur  expositum periculo. Probatur, quia illic non inuenitur aliqua inæqualitas, neque ratio vsuræ:  igitur vera est conclusio. Probatur antecedens:  quia tunc seruatur proprietas vtriusque  contractus, neque alter alterum destruit, & rursus lucrum quòd speratur æstimabile est iusto pretio secundùm contingentiam vt sit maius vel  minus, ergo poterit designari quoddam medium in ipso pretio quod sit iustum.
  
 Tertia conclusio. Contractus assecurationis capitalis, potest fieri cum eodem socio:  dummodo non fiant contractus venditionis lucri, & dummodo iustum pretium detur  socio pro assecuratione. Probatur conclusio,  quia iste contractus assecurationis secundum se  licitus est & iustus, nisi fortè  corrumpatur ex  coniunctione ad alterum  contractum, & reducatur ad lucrum ex mutuo; sed in prædicto casu  non reducitur ad mutuum: ergo. Probo minorem, quia per mutuum ipse mutuatarius efficitur  dominus pecuniæ, & potest eam  expendere in  quos velit vsus: sed Paulus socius in prædicto casu non efficitur dominus pecunię, sed tenetur ex contractu societatis cum ea negotiari  incommodum Petri. Secundò probatur. Nam   Petrus exponit se periculo amittendi pretium   quod dedit pro assecuratione capitalis, si fortè nullum fuerit lucrum vel minus quam pretium assecurationis.
  
 Quarta conclusio. Contractus assecurationis capitalis &  contractus  venditionis lucri possunt fieri cum eodem socio: dummodo pretium   assecurationis sit ęquale cum pretio venditionis   lucri. Probatur. Nam tali casu illi contractus  reducuntur  & resoluuntur in vnum  contractum mutui gratis. v. g. si Petrus confert 100. Paulo in  societatem, & dat 20. pro assecuratione, & rursus recipit 20. pro lucro quod speratur, tunc  certè remanebit Petrus cum 100. quę  à principio dederat absque aliquo lucro vel damno.
  
 Quinta conclusio. Si pretium assecurationis  sit minus quam pretium quod datur pro lucro  ipso quod speratur & venditur, vsura est in  tali contractu. Probatur. Nam Petrus in tali casu saluo capitali, obligat Paulum vt aliquid amplius reddat, ergo est lucrum ex mutuo. Confirmatur. Nam in tali casu Paul. manet dominus  ipsius capitalis, neq; tenetur negotiari, ergo  dissoluitur contractus societatis, & manet purè  contractus  mutuandi  cum lucro mutuatoris,  ac proinde est vsura saltem interpretatiuè.
  
 Sexta conclusio. Si pretium assecurationis  sit maius quam  pretium lucri quod speratur, vel  assecuratur, vel emitur ab altero socio: iniustus est contractus ex parte Paul. assecurantis.  Probatur, quia tunc Petrus recipit certum  detrimentum  absque spe lucri, ergo non est ęqua societas ista, non  tamen est illic vsura: quia Paul. qui  facit iniuriam  non est mutuator. Ex dictis sequitur, falsam esse sententima  Maior. in 4. d. 15. q.  48. & 49.  asserentis, omnes illos tres contractus   supra dictos licitè fieri cum eodem socio, saluo capitali & lucro, quam  sententiam aliqui ex  modernis ad pauca respicientes sequuntur.  Item sequitur, falsam esse aliorum  sententiam qui  dicunt, per illos tres contractus dissolui quidem   contractum societatis, sed resurgere alium  contractum  licitum, scilicet, venditionem mille aureorum negotiationi expositorum pro mille &    50. Item  sequitur vt nobis videtur, falsam esse sententiam  Caiet. respons. 11. vbi sup. vbi duo asserit. Primum est, quòd si à principio fiat contractus societatis cum pacto vt postea fiant etiam  alij duo contractus, vsura est. Et in hoc optimè dicit Caiet. Dicit secundò, quòd si à principio bona fide & liberè fiat contractus societatis, & postea socij sponte sua velit alios duos  contractus celebrare: licitum erit hoc. Ratio Caietani est, quia illi duo contractus posteriores  fieri poterant cum alio tertio: ergo etiam cum socio. Probatur consequentia, quia socius qui bona fide contraxit  societatem, non debet esse peioris conditionis  quam alius tertius. Nihilominus  hæc sententia falsa est. Probatur ex prima &   quinta conclusione. Quoniam siue fiant omnes  illi contractus successiuè, siue simul cum  eodem   socio: semper reducuntur virtualiter illi contractus ad contractum mutui cum lucro. Et ratio  est: eo quòd socius ille efficitur dominus pecuniarum quas alter socius contulit, neque tenetur amplius negotiari, sed duntaxat conferre   lucrum alteri saluo capitali. Verum est tamen vt  postea explicabimus, quòd si statim reddat  capitale cum aliquo pretio pro spe lucri futuri, poterit esse licitus contractus: quia tunc non   manet ratio mutui ac proinde neque vsuræ.
  
 AD argumenta in oppositum respondetur. Ad primum respondetur, quod etiam   si quilibet contractus seorsum licitus sit, tamen   si fiant simul vel successiuè cum eodem socio  dissoluuntur & relinquitur vnicus contractus   mutui cum lucro. ¶ Ad secundum respondetur,  quòd non est eadem ratio de depositario assecurante depositum, & de socio assecurante capitale & lucro: quia depositarius non efficitur dominus depositi, etiam si assecuret depositum: sed  tenetur seruare illud & habere in promptu  ad voluntatem deponentis, at vero socius qui  assecurat capitale &  lucrum, efficitur dominus  pecuniarum velut mutuatarius: neque tenetur  amplius negotiari ad vtilitatem alterius socij.
  
 Ad tertium  argumentum respondetur, quòd  si reuera cessat lucrum, vt in casu tertiæ  conclusionis: concedimus  licitum esse vendere socio lucrum quod speratur. At vero quando gratis assecuratur capitale, & insuper datur vel promittitur  certum  lucrum:  tunc efficitur ratio mutui cum lucro ac  proinde erit vsura: quod non  contingeret cum  alio tertio, quia ibi non est aliqua ratio mutui.
  
   Ad quartum respondetur, quòd mille expositi negotiationi, pluris æstimantur quàm  mille & 50. at verò non possunt vendi eidem   socio negotianti: quia tunc efficeretur ratio  mutui cum lucro. Magister Soto lib. 6. de iustitia, quæst. 6. tenet nostram sententiam contra   Caiet. & etiam Accursius in. l. si non fuerit. ff.  pro socio. Et Panor. in. c. per vestras. de donation. inter virum  & vxorem. Et quamuis Soto videatur vniuersaliter negare tres illos contractus esse licitos cum eodem socio: tamen ille  loquitur quando saluo capitali speratur certum lucrum, vnde non est contrarius nostris tertiæ  & quartæ  conclusionibus. Reliquum est respondere ad vnum  argumentum  quod potest fieri in fauorem Caiet. Esto ita, quod Petrus dederit Paulo  100. in societatem bona fide à principio, & in  processu societatis ostenditur certa spes lucri  magni, v. g. 30. tunc licitum erit Petro petere  à Paulo, vt si velit dissoluat statim societatem   & det sibi 15. supra 100. est igitur argumentum, ergo etiam erit licitum vt Petrus in eodem  casu postulet statim 15. pro 30. quæ  sperantur   pro lucro relicto capitali apud socium assecurato, ergo vera est sententia Caiet. quod successiuè possunt fieri illi tres contractus  cum eodem  socio. Respondetur, quod si sententia Caiet. intelligatur in casu proposito à principio argumenti, scilicet, quod Paulus det statim capitale  simul cum pretio lucri certo sperati vera est:   quia tunc non est lucrum ex mutuo, imò verò   etiam si relinquat Petrus capitale apud socium,  poterit recipere aliquod lucrum pro certo lucro sperato: eo quòd cedit iuri suo recipiendi   30. supra 100. Cæterùm quòd relinquat illa  100. apud Paulum mutuata vel assecurata: hoc  quidem facit gratis, quia poterat ille statim exigere à Paulo 100. illa. Tamen si sententia Caiet. vniuersaliter intelligatur, falsa nobis videtur propter rationes prædictas. Cuius falsitas  apparebit in casu, quo Paulus det aliquid lucri ipsi Petro vt relinquat apud Paulum capitale, tunc enim ipse Petrus erit vsurarius.
  
 DVbitatur secundò, An sit licitus iste contractus societatis. v. g. Petrus conferat  Paulo. 100. in societatem ea conditione, vt ex  illis 100. Petrus non possit amittere nisi quinque: sed neque lucrari nisi quinque, videtur  enim iustus contractus, quia Petrus exponit  se æquali periculo & lucro.
  
  Sed in oppositum est, quod Petrus in eo casu  non exponit negotiationi reuera nisi tantum  quinque:  nam reliqua. 95. relinquit mutuata,  vel assecurata apud Paulum, sed moraliter loquendo quinque negotiationi exposita non  sunt apta ad lucrandum alia quinque: ergo  iniquus est contractus. Ad hoc dubium respondetur breuiter in doctrina Sot. lib. 6. de  iustit. quæst. 6. art. 2. ad secundum.
  
 Sit ergo prima conclusio. Qui deponit  multum pecuniæ ad negotiandum, ea lege vt non   subeat periculum nisi certę partis, non poterit  recipere ex lucro nisi tantum  quantum illi parti  secundum  proportionem responderit, (secundum   inquam  proportionem  quam habet ad totum  cumulum  quod exponitur negotiationi). V. g. Petrus subit periculum in quinque, Paulus vero in 35.  est autem lucrum 16. tunc Petrus reportabit  ex lucro duo: Paul. verò  quod reliquum est. Ratio est manifesta, quia sicut se habent. 5. quæ   exposuit Petrus ad 40. ita se habent duo ad  16. est enim proportio suboctupla.
  
 Secunda conclusio. Si autem Petrus faciat  tale pactum, scilicet, si fuerit iactura tota vsque  ad quinque, sit mea tota, dummodo si lucrum   fuerit vsque ad quinque sit etiam totum  meum,  reliquum vero tuum: licitus enim tunc poterit esse contractus: quia Petrus exponit se damno & lucro pariter similiter & Paulus, &c.
  
 Ad argumentum pro parte negatiua conceditur intentum, nisi pactum fiat eis conditionibus quas posuimus in istis conclusionibus.
  
 DVbitatur vltimò, quomodo debeat  fieri diuisio lucri inter socios? Respondetur vnica conclusione. Debet fieri diuisio  inter socios, ita vt vnicuique tantum lucri eueniat, quanta est proportio pretij, quod contulit in  societatem, ad totum cumulum quòd exponitur  negotiationi, & periculis eius. v. g. Petrus contulit in societatem 100. aureos, Paulus vero 50.  cum sua industria quæ  totidem  æstimatur, scilicet, 50. Ioannes vero conferat 50. sine industria; in hoc casu totus cumulus æstimatur  in 50. supra bis centum. Sit autem lucrum  50. tunc debet dari Ioanni quinta pars lucri,  scilicet 10. Petrus verò  & Paul. diuident  æqualiter quod reliquum est.
  
 Sed in oppositum est argumentum, ex. l.  si non fuerit. ff. pro socio. vbi habetur quòd  potest esse commune  lucrum, licet vnus socius    subeat totum  periculum. Item Instit. de societatibus. §. de illa. dicitur, posse alterum  socium lucri  duas partes damni vero non nisi tertiam recipere. Respondetur, quod in his legibus nomine  periculi vel lucri intelligitur tantùm in ipsa  pecunia. Quod patet ex ipso contextu legis,  si non fuerit. Vbi Iurisconsultus reddit rationem:  quia industria mercatoris solertis, plus confert in societatem  quam pecunia. Sed pro maiori  intelligentia huiusmodi partitionis lucri vel  damni inter socios nota quod alicuius negotiantis   industria tripliciter potest æstimari. Primo  modo secundum se, v. g. si socius locaret operas  suas alijs socijs pro stipendio v. g. 20. & isto  modo non  consideratur formaliter vt socius,  sed vt purè minister conductitius. Altero modo potest  considerari industria socij in ordine  ad lucrandum in negotiatione societatis: & sic  multo pluris æstimari solet ad societatem  quam   priori modo. v. g. æstimabitur vt 100. ita vt si  alius socius contulerit 100. in pecunia sit ęqualitas inter ipsos. Tertio modo considerari potest ista industria mixtim, ita vt ipse socius  postquam locauerit suas operas alijs socijs  tanquam minister ipsorum: dicat se velle conferre stipendium suum datum vel dandum in  societatem, exponendo illud lucro vel damno,  Dictum igitur est de priori illo modo, quod talis socius nihil lucri, nihil damni reportaturus est respectu stipendij sui, vel industriæ:  sed respectu aliarum  pecuniarum quas ipse exponit negotiationi reportabit lucrum vel damnum: secundùm proportionem illarum ad totum cumulum dummodo ex illis pecunijs  soluatur etiam pars stipendij, quod ipse accipit pro  ministerio; non enim solum ministrat in vtilitatem aliorum: sed etiam propriam. De secundo vero modo æstimandi industriam, aliqui solent  ita iudicare, quod si Petrus ponit industriam quæ   æstimatur vt 100. ad negotiandum in societate, & Paulus ponit 100. aureos in pecunia: quod   tunc  totum quidem lucrum  diuidendum erit inter  illos: at verò si fuerit damnum in negotiatione  societatis, v. g, in parte pecuniæ  quam posuit  Paul. s. in 50. tunc ex alijs 50. quæ reliqua sunt  nihil debet reportare Petrus, etiam si totam  industriam amiserit quæ  æstimabatur vt 100.
  
 Sed in oppositum est, quod in ipso lucro suprà   100. aureos quos posuit alter socius, debet esse æqualis ille, qui posuit suam  industriam quæ    æstimabatur vt 100. ergo etiam in damno debet  esse æqualis: at verò si ex illis 50. quæ reliqua  sunt quando fit iactura aliorum 50. nihil reportat qui posuit suam  industriam: non manet æqualis sed peioris conditionis: siquidem ipse amittit  totam  operam quæ  æstimabatur vt 100. alter vero non amitteret nisi 50. ergo de illis 50. quæ   reliqua sunt debet reportare 25. Magist. Sot.  lib. 6. de iust. & iure. q. 6. art. 1. aliter meditatur de diuisione facienda inter socios. Ait  enim habendam esse rationem periculi cui exponitur pecunia, potius quam ipsius quantitatis pecuniæ, v. g. confert Petrus mille aureos in societatem, Paulus verò 100. vel industriam quæ   æstimatur vt 100. ad lucrandum in societate; tunc   dicit, quod diuisio lucri debet esse æqualis inter  ipsos si mille aurei quos contulit  Petrus  non sunt  magis expositi periculo quam 100. inueniret  enim ille aliquem  qui assecuraret illa mille pro 10.  Sed tamen hæc regula fallibilis est. Et ratio euidens: quia licet Petrus non exponeretur nisi periculo vt 10. quia inueniret qui assecuraret  pro 10. tamen neq; ipse Paulus in eadem negotiatione exponitur periculo nisi pro 10. inueniret enim qui pro 10. assecuraret 100. sicut  alius inueniret qui pro 100. assecuraret mille, quapropter æqualitas in lucro debet esse  proportionalis, ita vt Paul. reportet 10. partem   &  non  medietatem, vt dicebat Soto: quia ille ponit 400. in societatem  & Paul. 1000. vbi est eadem proportio. ¶ Sed tota difficultas est, quando fuerit iactura in ipsa pecunia, altero socio  non ponente nisi industriam quæ  æstimabatur  ad negotiandum  &  lucrandum  æqualiter cum ipsa  pecunia. Pro vtraque enim parte est optima ratio à nobis proposita. Nihilominus omnibus pensatis, quando fuerit iactura in proposito casu in ipsa pecunia nihil debet reportare  de reliqua pecunia, qui posuit solam  industriam.  Et ratio est: quia industria eius æstimabatur  æqualis cum pecunia ad lucrandum, negotiando  sicut socius, non  autem vt minister qui locauerit operas suas, neque fecerat talem locationis contractum sed merè societatis, vt ipse cum pura industria impenderet alterius socij pecunias in  aliqua negotiatione ad lucrandum: quapropter alter socius qui posuit pecunias totas, non debet subire maius periculum vel  detrimentum quam factum fuerit in ipsa  negotiatione de sua pecunia; Cęterum alter    socius qui posuit industriam tantùm, nil pretij potest exigere pro sua industria impensa: quia non locauerat illam, neque negotiatus est vt minister: si enim locaret industriam   suam haberet titulum ad exigendum stipendium: siue contingeret lucrum siue damnum:  sed tunc non æstimaretur tanti industria  illius, vt v. g. si æstimabatur vt centum in  contractu societatis: æstimaretur vt decem,  vel vt quindecim in contractu locationis. Et  si quis dicat, quòd ille non debet esse peioris  conditionis quàm minister: sed minister reportaret lucrum, etiam si fuisset in pecunia  iactura: ergo socius debet etiam reportare lucrum. Respondetur, quòd eodem argumento probaretur, quòd si facta fuerit iactura totius pecuniæ, deberet reportare lucrum qui  posuit industriam. Dicendum ergo est, quòd  socius conditionis melioris, est quàm minister in contractu societatis: quoniam spes lucri maioris pretiosior, est quàm certitudo lucri ministri. Confirmant hanc doctrinam  leges citatæ, in quibus assertum est, quòd potest vnus socius lucri quidem duas partes,  damni vero non nisi tertiam recipere: quia  præsupponunt quòd ille socius parum pecuniæ, scilicet, tertiam partem contulit, industriæ vero plurimum: ita vt pecunia quam  posuit simul cum sua industria æstimaretur  in duplum ad lucrandum in negotiatione,  quam pecunia alterius socij qui non posuit  industriam. Cæterum in tertio modo æstimandi industriam, manifestum est quomodo debeat fieri distributio lucri vel damni.  Etenim si fuerit lucrum, reportabit minister  ille & socius partem lucri secundùm proportionem valoris stipendij sui: si autem fuerit  iactura pecuniæ patietur etiam ille damnum   secundùm proportionem sui stipendij: industria vero eius nihil amplius lucri aut damni  reportabit: quàm per contractum locationis taxata fuerat. Et ex hoc amplius apparet  quòd dicebamus paulò ante. Etenim socius  ille qui non locauit industriam & operam  suam, pluris æstimaret spem maioris lucri  quam stipendium certum & iustum sui laboris: & ex hac parte iustificatur quòd admittatur ad medietatem lucri, & fortassis ad  aliquid amplius. Si autem non fuerit lucrum  ipse vult ex vi contractus eius amittere industriam & proprium laborem. Denique circa  omnia huiusmodi commercia & societates  hoc vniuersale principium debet obseruari,  vt vnicuique sociorum sit æqualis sua fortuna proportionabiliter cum fortuna alterius  socij, tam ad lucrum quàm ad damnum. At  vero quando res dubia fuerit, an sit ista æqualitas in aliquo contractu, vel non: tunc poterunt socij cedere iuri suo, & reputare æqualem esset contractum: quemadmodum diximus in materia de emptione & venditione, quòd si aliquis nesciens pretium rei, conueniat cum emptore ignorante etiam pretium rei, illud erit iustum pretium in quo  ipsi conuenerint, etiam si aliàs non esset iustum. Et ratio est; quia in tali contractu propter communem ignorantiam vterque se  exponit pari fortunæ. Hactenus de societatis contractibus.

  
 De Cambijs.
  
 VLtima disputatio est de cambijs. De  qua Theol. in. 4. dist. 15. Soto libro. 6.  de iustitia, quæst. 8. Syluest. in verb. vsura. 4.  Caietan. in opusculo de cambijs. Conradus  quæst. 99. de contractibus, Ioan. de Medina  in tract. de cambijs. Couar. in cap. nauiganti.  de vsuris, vbi vide Nauarrum.
  
 DVbium primum est, An cambium sit  licitum? Pro cuius explicatione nota  primò, quòd cambium in præsentia accipitur particulariter, prout est negotiatio in  commutatione numismatum. Ex quo sequitur, quòd cum negotiatio fiat lucri gratia, vt  supra quæst. 77. art. 4. docet D. Thom. quòd  etiam cambium sit lucri gratia.
  
 Secundò nota, quòd commutatio numismatum multiplex est ex parte materiæ.  Aliquando enim est inter numismata diuersarum specierum etiam physicè  & naturaliter, vt quando permutantur aurei pro argenteis: aliquando vero est inter numismata  eiusdem naturæ  & rationis physicæ, alterius  tamen rationis secundùm artem, vt quando  commutantur coronæ duplices pro simplicibus: Aliquando vero est permutatio inter  numismata omninò eiusdem rationis etiam  secundùm artem, sed tamen permutantur,  quia quædam pecunia est præsens loco quædam vero absens.
  
   Tertio nota, quòd pecuniæ vsus duplex  est alius per se, alius per accidens. Vsus per  se, est qui conuenit pecuniæ inquantum pecunia est, scilicet, inquantum est adinuenta  ad negotiationes. Et iste vsus est etiam duplex. Quidam qui competit pecuniæ per se  primò, scilicet, vt sit mensura rerum venalium, ad quem vsum principaliter est instituta: alius est, qui competit pecuniæ per se  secundariò, vt commutatio pecuniæ pro pecunia: & dicitur per se, quia competit pecuniæ inquantum pecunia: dicitur autem secundarius, quia per se ordinatur ad illum  vsum primarium. Solet afferri exemplum  calcei, cuius vsus per se primò est calceatio.  secundariùs vero est venditio calcei quem  vendit artifex, qui per se ordinatur ad primarium vsum. Rursus pecuniæ vsus per accidens, est qui competit ei, non inquantum  pecunia est sed ob alias causas, vt v. g. pecunia aurea datur aurifici ad deaurandum, vel  etiam potest dari alicui ad ostentationem,  vel etiam potest dari ad medicinam, item  potest dari ad securitatem pro pignore.
  
 Sit igitur vnica conclusio. Cambium secundum se turpitudinem quandam denotat; potest tamen quanuis sit de genere male  sonantium honestari iustis de causis. Hæc  conclusio probatur, ea ratione qua D. Tho.  suprà quæst 77. art. 4. probat similem conclusionem de negotiatione: cum igitur cambium sit negotiatio, similis erit ratio de illo.  Est autem ratio D. Thom. hæc. Negotiatio  importat quoddam fomentum cupiditatis,  cui nullus est terminus, siquidem exercetur  lucri gratia. Quòd autem possit honestari  probat: quia lucrum potest ordinari, vel ad  necessitatem vitæ, vel ad bonum reipublicæ, vel ad alias causas honestas. Cæterùm à   quibusdam assignatur ratio specialis vituperandi cambium, non solum inquantum est  negotiatio, sed etiam ex parte differentiæ inquantum est in permutatione numismatum.  Sed nos dicimus nullam rationem specialem  turpitudinis inueniri in Cambio vt sic, nisi  inquantum est negotiatio, ad quam pertinet  quòd lucri gratia fiat, vnde hæc differentia  erit secundum magis aut minus, nisi forte dicat aliquis, quòd vituperabitur specialiter:  quia est maxima occasio pecunia ad fomentum cupiditatis: iuxta illud, crescit amor numi quantum ipsa pecunia crescit.
  
 DVbium secundum est, an liceat commutare vel vendere pecuniam maiori pretio, quàm lege sit taxatam? V. g. an liceat coronam auream, quæ secundùm legem æstimatur quadringentis dipondijs, commutare pro duodecim argenteis.
  
 Pro parte negatiua arguitur primò. Pretium legitimum consistit in indiuisibili, vt  pretium tritici; ergo nullo modo licet illud  variare. Et si respondeas, quòd pecuniæ pretium taxatur lege in ordine ad vsum primarium pecuniæ, non autem in ordine ad secundarium, vel ad accidentarium, respectu cuius potest pluris æstimari pecunia, quàm lege taxetur contra hoc sic replico & arguitur  secundò. Quando Princeps monetam cudit, habet rationem qualitatis materiæ. v. g.  quod sit aurum, vel argentum, vel æs & ita taxat pretium iustum; ergo pecunia numquàm   debet esse pluris æstimanda ex parte materiæ neque commoditatum, quæ ex materia  sequuntur. Antecedens probatur. Nam princeps qui commutat illam pecuniam cum  republica vel particularibus, nihil detrimenti   accipit, ergo vendit illam tanti quanti æstimabilis est, etiam ratione materiæ. Tertiò   ex opposita sententia sequeretur, quod si quis  debeat duodecim argenteos satisfaciet creditori dando coronam vnam; consequens  est absurdum, & hoc esset intolerabile in republica, ergo. De hoc dubio sunt tres sententiæ. Prima est negatiua, quam tenet Ioannes  de Medina, Soto vbi suprà, & multi alij  Theologi. Secunda sententia est Caietani  vbi suprà capite. 6. & Syluest. vbi suprà, quæ   sententia distinguit in hunc modum, scilicet, quòd pecuniæ pretium dupliciter potest considerari vno modo secundùm quòd  pecunia est mensura rerum venalium, qui  est vsus primarius illius: altero modo ad  alios vsus secundarios, vel accidentarios supradictos. Dicit ergo hæc sententia, quòd si  priori modo consideretur, non est licitum  eam pluris æstimari quàm lege taxetur: bene tamen si secundo modo consideretur licitum est aliquid amplius recipere ad arbitrium boni viri. Tertia sententia est quam  tenuit Cano præceptor meus, scilicet, licitum     esse commutando pecuniam non solùm  pro pecunia, sed etiam pro alijs rebus venalibus: aliquid amplius accipere pro illa quam   sit lege taxatum.
  
 PRO decisione prima conclusio sit. Licitum est commutare vel vendere pecuniam pro alia pecunia minutiore vel diuersi metalis, maiore pretio quàm lege taxetur. Hæc conclusio non reprobatur ab autoribus secundæ sententiæ. Et probatur à nobis primò ex vsu proborum hominum satis  communi, qui commutant suas pecunias  aureas pro alijs pecunijs maiore pretio quam   lege taxentur. Secundo probatur. Nam causa augendi pretium rei venalis solet esse maius commodum quod secum affert res illa;  sed pecunia aurea ex natura sua habet maiorem commoditatem multipliciter, nam est  facilioris asportationis, valet etiam in pluribus locis, item valet ad medicandum & ad  alias commoditates, item habet maiorem securitatem; solent enim Principes inferiores  pecunias antiquare cum detrimento possessorum, quod tamen non contingit in pecunijs alijs, ergo est maioris securitatis. Tertiò. Nam moneta quæ rarior est, solet pluris  æstimari quàm lege taxetur propter necesssitatem illius ad negotiandum. Et hoc modo pecunia etiam inferioris metali, solet pluris æstimari quàm inferioris, propter necessitatem ad negotiandum, & in tali casu licitum erit pro pecunia inferioris ordinis amplius accipere quam lege taxetur. V. g. licitum erit accipere argentum pro triginta duobus dipondijs.
  
 Sed est maior difficultas in commutatione pecuniæ pro alijs rebus venalibus tunc  enim est primarius vsus pecuniæ ad quem  taxata est, ergo videtur necessarium, quòd  tunc non varietur pretium lege taxatum.
  
 PRO cuius explicatione nota, quod  commutationes pecuniæ pro alijs rebus sunt in  duplici differentia: quæ dam ad quas tenetur  homo ex antecedente iustitia: quædam vero ad quas libere procedit sine obligatione  antecedenti. Exemplum primi, quando Petrus soluit mutuum vel mercedem operario.  Exemplum secundi, quando Petrus vadit ad  forum emere quæ libuerit, vbi nulla præcedit obligatio emendi neque vero vendendi.
  
  Secunda conclusio. In commutationibus  primi generis, non licet pecuniam pluris  æstimari quàm lege sit taxata. Hæc est conmunis sententia & probatur, quia si in huiusmodi commutationibus non haberet locum taxatio legis esset omnino frustra.
  
 Tertia conclusio. In commutationibus  secundi generis, licitum est pro pecunia tali  amplius accipere vel pluris illam æstimare  quàm lege taxetur. Probatur primo quia licitum est, vt etiam concedit secunda sententia, emere merces viliore pretio quam communiter  valent, eo quòd solutio facienda est  in auro; ergo simili ratione licitum erit stante   pretio rerum venalium, augere pretium pecuniæ: eo quod aurea sit. Patet consequentia moraliter loquendo  eadem est æqualitas vtriusque   pariis. Item probatur. Nam licitum est vt diximus in prima conclusione in commutatione pecuniæ pro pecunia, aliquid ampliùs  accipere propter commoditatem alterius pecuniæ; ergo cum ista commoditas sit pretio  æstimabilis, licitum erit emptori conuenire  cum venditore vt aliquid amplius accipiat  ex mercibus propter illam commoditatem  eo vel maximè quia ipse venditor libenter  acceptat hunc contractum vnde nulla fit ei  iniuria. Et confirmatur. Nam illa permutatio perinde est atque si emptor semel soluisset pretium in pecunia minùs commoda, &   postea venditor permutaret illam cum alia  pecunia emptoris magis commoda, dato  pretio & lucro.
  
 Ad primum incontrarium respondetur  primo, quòd pretium pecuniæ taxatur in ordine ad vsum primarium, non ad secundarium & accidentarium. Secundo respondetur quatenus argumentum militat contra  aliam conclusionem, quod pecuniæ  non taxatur  pretium in ordine ad omnem vsum primarium, sed in ordine ad vsum primarium qui est  in commutationibus, quæ proueniunt ex antecedenti iustitia: non autem in alijs voluntarijs & liberis. Ex quo sequitur, quòd si aliquis semel fecerit contractum emptionis  certo pretio, nulla facta mentione de qualitate pecuniæ, non poterit postea minuere  de pretio, ex eo quòd soluit in auro, neque  venditor tenebitur acceptare & admittere  talem solutionem.
  
   Ad secundum negatur consequentia. Quia  quanuis princeps habeat rationem qualitatis materiæ pecuniariæ ad taxandum pretium   pecuniæ, & nullum detrimentum patiatur,  quin potiùs commodum accipit & lucrum:  quia reuera pecunia non habet tantum  pretium   & valorem exparte materiæ  & artificij, quanti taxatur per legem, eo quòd admiscetur  aliquando metallum vilius cum excellentiori ad expensas pro ministris, & ad aliquod  tributum debitum Regi: cæterùm postea  vna pecunia cum alia comparata habet commoditates pretio æstimabiles.
  
 Ad tertium negatur consequentia, quia  illa solutio prouenit ex antecedente iustitia.  Sed circa ea quæ diximus aduertendum est,  intelligenda esse stando in solo iure naturę.  Nam per legem humanam poterit caueri  ne in aliqua prorsus permutatione æstimetur pluris pecunia quàm lege sit taxata. Et  ita Carolus V. olim pragmaticam edidit, ne  quis aureum duplum aliqua ratione permutaret nisi pro viginti duobus argenteis  & duobus dipondijs; Cæterum illa pragmatica iam  per contrarium vsum est abrogata, & antiquata.
  
 DVbium tertium est, an in permutatione pecuniæ pro pecunia sit vera &   propria emptio & venditio? Pro quo nota,  quòd pecunia multipliciter transfertur in alterum. In emptione quidem, tanquàm pretium rei venalis. In mutuo transfertur cum  obligatione vt iterum reddatur eadem, non  in indiuiduo: sed specie. Item potest transferri  in commodato ad ostentationem & medicamen, & hoc gratis; quod si fiat propter lucrum, erit translatio locutionis. Et denique  transfertur in cambio. De hoc ergo quærimus, an sit venditio.
  
 Pro parte negatiua arguitur primò. Pecunia est prima mensura rerum venalium: ergo  ipsa non est venalis, aliàs esset mensura sui  ipsius: & esset processus in infinitum. Secundò.  Quando vna pecunia permutatur cum altera, non est maior ratio quare vna pecunia vendatur potius quàm alia; ergo vel vtraque venditur quod est inconueniens, vel neutra,  quod est intentum. Ad hoc dubium respondetur, & sit prima conclusio. Quando permutatur vna pecunia pro altera secundùm    pretium vtriusque lege taxatum, non est propriè venditio neque emptio, sed permutatio inter res eiusdem ordinis & rationis. Et  hoc probat secundum argumentum.
  
 Secunda conclusio. Quando vna pecunia permutatur cum altera maioris commoditatis, ratione cuius datur aliquod pretium  supra illud quod lege taxatur pro pecunia:  est ibi propriè venditio illius commoditatis  quæ pretio distincto æstimatur, ita vt illud  quod amplius soluitur pro illa pecunia, non  pertineat ad pretium illius pecuniæ vt pecunia est: sed ad alias commoditates.
  
 Ad primum argumentum respondetur,  quòd pecunia vt pecunia est non est vendibilis, sed inquantum habet maiorem commoditatem comparatione ad aliam  pecuniam.  Cæterùm non est inconueniens, quòd pecunia sit mensura pecuniæ, sicut numerus  est mensura numeri: neque est processus in  infinitum, quia peruenitur ad vnitatem. Ad  secundum respondetur, quod probat primam conclusionem.
  
 DVbium quartum est, quot sint genera  cambiorum? Respondetur, quòd primò diuiditur cambium in cambium reale,  & fictitium, quod vulgo dicitur cambio seco,   quæ diuisio est analoga. Est enim cabium  reale, quod reuera exercetur inter realem  pecuniam ex vtraque parte, siue detur in  præsenti loco siue in alio loco promittatur  reddenda. Cambium autem fictitium est,  quando aliquis fingit se habere pecunias Romæ reddendas, quas quidem non habet, sed  vult accipere in præsenti pecunias, vt expectetur tempus solutionis ad certum  terminum.
  
 Cambium autem reale diuiditur in multas partes. Primum dicitur minutum siue  manuale, quando de manu in manum commutatur vna pecunia pro altera.
  
 Secundum cambium est ratione loci, vt  quando indigens Petrus pecunijs Romæ, dat  eas Salmanticæ sub chirographo certæ fidei, cuius virtute accipiat eas Romæ. Et hoc  appellatur cambium per literas.
  
 Tertium cambium est ratione officij,  quando mercator v. g. vel aliquis alius obligatur mutuum dare negotiatoribus, ea lege vt sibi certum lucrum consignetur.
  
 Quartum cambium fit ratione temporis, quando aliquis accipit pecuniam mutuò redditurus illam cum lucro ratione expectatæ solutionis.
  
 Quintum cambium est ratione monetæ, vt quando pecunia vnius prouintiæ vel  Regni permutatur cum pecunia alterius  prouintiæ vel Regni, habita ratione pretij  vtriusque pecuniæ.
  
 Sextum cambium est ratione custodiæ,  quando campsor ex eo quòd pecuniam custodit negotiatorum, accipit aliquod lucrum   quotiescumque numerat illam pecuniam  petenti.
  
 Vltimum cambium est ratione copiæ   vel inopiæ totius pecuniæ, vt v. g. in Hispania est maior copia pecuniæ quàm in Flandria, vnde pluris æstimatur pecunia in Flandria quàm in Hispania. Vt v. g. indiget aliquis Flandriæ mille ducatis, necesse est vt in  Hispania det plusquàm mille, v. g. 50. &   hæc est æqualitas pecuniæ ratione copiæ   vel inopiæ.
  
 DVbium primum est. An omnia ista  genera cambiorum sint licita? Pro  quo notandum est, potissimam difficultatem   esse in 5. 6. & 7. genere cambiorum. Vnde  pro alijs cambijs sit prima conclusio. Cambium fictitium siue siccum est vsurarium.  Probatur. Nam reuera est mutuum cum lucro. Sed nota, quòd si Petrus bona fide dedit  pecunias Salmanticæ Paulo fingenti se habere illas Romæ, non peccat Petrus tunc: sed  tamen postea cognita veritate tenetur restituere lucrum quod accepit in quantum factus est ditior. Cæterum ratione lucri cessantis vel damni emergentis propter fictionem Pauli potest lucrum retinere.
  
 Secunda conclusio. Cambium minutum  siue manuale licitum est cum lucro moderato secundum vsum reipublicæ. Hæc conclusio probatur, ex his quæ diximus dubio  secundo. Et extenditur conclusio etiam ad  eos qui non sunt campsores ex officio: quia  eadem est ratio commoditatis pecuniæ, siue  commodetur à campsore, siue à peculiari  aliquo. Quanuis Caietanus in opusculo citato cap. 1. dicat solis campsoribus ex officio licitum esse cambium minutum cum  lucro. Et ratio eius est: quoniam violare legem taxationis pecuniæ iniustum est; sed    qui non ex officio cambiant pecuniam  cum lucro, violant legem; non enim excusantur sicuti campsores ex officio, qui possunt aliquid accipere ratione officij vtilis  reipublicæ. Cæterùm hæc ratio differentiæ   manifestatur inefficax ex eodem Caietano  vbi suprà cap. 1. eo quòd pecuniæ non taxatur pretium in ordine ad vsum secundarium:  vnde propter alias commoditates maiores, quas habet vna pecunia in ordine ad  aliam, licitum erit possessori pretium accipere quicumque sit ille siue sit campsor ex  officio siue alius quicunque permutator pecuniarum.
  
 Tertia conclusio. Cambium ratione loci, quod dicitur cambium per literas, licitum   est, si fiat iusto pretio. V. g. Petrus desiderat  pecunias quas habet Salmanticæ habere Romæ, tunc Paulus qui promittit se Romæ daturum virtute chirographi certæ fidei, potest pretium recipere propter hanc  commoditatem quam facit Petro. Probatur primò. Quia illa commoditas est pretio æstimabilis secundùm arbitrium prudentum virorum & timoratorum, ergo iustè potest Paulus pro illa aliquod pretium  recipere. Item, quia talis diligentia est valde  vtilis & necessaria reipublicæ ad euitanda  pericula & labores in asportanda pecunia;  ergo iustum est vt propter talem diligentiam detur pretium. Confirmatur. Licitum  est agassoni aliquod pretium accipere pro  asportanda pecunia; ergo licitum erit campsori pretium recipere in casu posito, siquidem eandem præstat vtilitatem, imo maiorem: quia campsor assecurat pecuniam à periculis omnibus, agasso vero non assecurat à   periculo fortuito.
  
 Quarta conclusio. Cambium ratione  officij licitum est. Hæc conclusio probatur ex dictis quæstione. 78. vbi definitum est,  quòd pro obligatione ad mutuandum, licitum est pretium recipere à mutuatarijs; ergo etiam pro obligatione ad cambiendum.
  
 Quinta conclusio. Cambium ratione  temporis vsurarium est. Ista conclusio probatur: quia nihil aliud est quàm mutuum  propter lucrum. Et confirmatur. Nam hoc  cambium nihil differt à cambio sicco, nisi  quòd in cambio sicco palliatur vsura fictione quadam, at verò in isto cambio manifestè accipitur mutuum cum promissione  lucri.
  
 DVbium sextum est. Vtrùm cambium  ratione monetæ sit licitum? Pro quo,  nota ex Soto libro. 6. de iust. quæst. 12. art. 1.   quòd pecunia quadrupliciter potest pluris  æstimari in vno loco aut tempore quàm in  alio. Primò: quia pecunia conficitur ex auro  vel argento puriori. Secundò ratione raritatis auri vel argenti. Tertiò ratione taxationis legitimæ. Quartò ratione raritatis totius  generis pecuniæ. Est ergo nostrum dubium,  an sit licitum accipere pecuniam, quæ in  vno loco pluris æstimatur, cum obligatione reddendi eandem prorsus in alio loco,  vbi minus æstimatur. Prima conclusio. Licitum est pecuniam quæ in vno loco pluris æstimatur ex eo quòd est ex auro puriori recipere, reddendam eandem in alio loco, vbi propter illam rationem non tanti  æstimatur: dummodo taxatio pecuniæ in  vtroque loco sit eadem. V. g. si scutum Hispanicum sit ex auro puriori quàm scutum germanicum: nihilominus vtriusque scuti sit  eadem taxatio legitima ratione pecuniæ, licitum est vnum scutum pro alio cambire seu  permutare, non solum in diuersis locis: sed  in eodem. Probatur. Quia inter vtramque  pecuniam est æqualitas ratione mensuræ;  ergo est iustitia in permutatione. Patet consequentia. Nam pretium taxatum maximè   attenditur in ordine ad vsum primarium,  scilicet vt pecunia est mensura rerum venalium. Sed nota, quòd hæc conclusio non  tollit id quod dubio. 2. definitur, licitum esse pretium recipere propter maiorem commoditatem vnius pecuniæ in comparatione ad alteram; sed hîc tantùm loquimur  quantùm est ex parte permutationis pecuniæ pro pecunia, inquantum pecunia est.
  
 Item etiam aduerte, quòd nostra conclusio videtur contraria primæ conclusioni,  quam ponit Soto vbi suprà. Sed tamen reuera non est contraria: quia ille loquitur de  permutatione pecuniæ pro alia pecunia secundùm pondus, quod vulgo dicitur, a peso; quòd si aliter intelligatur; nos falsam reputamus illam sententiam. Est enim manifestum exemplum quod in Regno contigit. Erat enim pecunia quædam quæ vulgo dicebatur tarja de a veynte, erant aliæ tarjæ vt ita dicam, quæ dicebantur tarjas de a  diez, quæ quidem duplicatæ tanti æstimabantur in ratione pecuniæ sicut vna tarja de  a veynte tamen in ratione ponderis non habebant  tantum argenti sicut las tarjas de a veynte.
  
 Sed est argumentum contra nostram  conclusionem principalem. Non est licitum commutare triticum minùs bonum pro  meliori, nulla facta recompensatione, ex  parte minùs boni; ergo non erit licitum commutare pecuniam ex metallo minùs bono,  cum pecunia melioris metalli, nisi fiat recompensatio. Respondetur, nego consequentiam;   quia triticum minùs bonum non tanti æstimatur in foro sicut melius; Cæterùm pecunia ex auro minùs puro, tanti æstimatur in  taxatione legitima: quanti pecunia ex auro  puriori. Secundò respondetur, quòd si triticum minus bonum tanti æstimatur in foro  quanti magis bonum, licitum erit permutare triticum cum tritico. Hoc tamen non obstat, quominùs qui habet melius triticum,  possit illud permutare cum illo qui habet  minùs bonum triticum, exigendo aliquod  pretium propter illam commoditatem qua  se priuat: dummodo absit fraus & dolus contra pragmaticam. Si enim fraus adsit erit illicita permutatio propter malum finem. V. g.  si Petrus erat venditurus facilè  triticum optimum, & eadem facilitate vendit minus  bonum non erit ei licitum permutare illud cum   tritico minùs bono Pauli, exigendo ab illo  maiorem mensuram tritici; hæc enim est  fraus contra pragmaticam.
  
 Secunda conclusio. Commutare pecuniam in vno loco vt similis vel eadem  reddatur in alio loco, vbi pluris æstimatur  in ratione pecuniæ: iniustum & iniquum  est. Vt v. g. Si Petrus det Salmanticæ Paulo  100. aureos reddendos Romæ vbi pluris  æstimantur singula scuta. v. g. tredecim argenteis, iniquum est. Probatur. Recipit Petrus amplius quàm dat; ergo est iniquus. Et  si quis contra argumentetur. Licitum est  dare frumentum Petro vt idem reddatur  vel simile in quantitate, etiam si in loco &   tempore vbi redditur, pluris æstimetur, ergo    licitum erit exigere tot aureos permutatos,  etiamsi pluris æstimentur vbi reddendi sunt.  Respondetur nego consequentiam. Et ratio  differentiæ est: quia triticum semper manet  idem secundum vsum & commoditatem,  licet pretium varietur: at verò pecunia non  manet eadem secundum commoditatem  variato pretio.
  
 Sed arguitur secundò. Petrus poterat suas  pecunias asportare Romam, & ibi permutare pretio currente; ergo potest exigere à   Paulo, vt det illas Romæ in tanto numero  sicut accepit. Respondetur nego consequentiam: quia contractus permutationis pecuniæ ratione loci, non est contractus asportationis: Nam in contractu asportationis  portator non efficitur dominus pecuniæ, at  verò in contractu permutationis statim efficitur dominus pecuniæ qui recipit illam:  vnde non debet eam recipere maiori æstimatione quàm valeat in loco vbi recipit.  Exemplum est: poterat Petrus suas merces  asportare Romam soluto pretio portitori,  & ibi eas vendere pretio currente Romæ, at  verò si Salmanticæ vendat & tradat portitori non potest ab illo exigere pretium quod  Romæ currit. Ita est de pecunia permutata,  quod non debet æstimari pluris quàm valeat vbi traditur.
  
 Tertia conclusio. Commutatam pecuniam, eandem vel similem exigere quando  Princeps auxit pretium illius iniquum est.  V. g. Petrus mutuauit Paulo 100. scuta quorum singula valebant quadringenta dipondia, postea vero contigit, vt tempore solutionis Princeps auxerit pretium scuti vsque  ad 12. argenteos, dicimus quòd tunc Petrus  non potest exigere à Paulo 100. scuta: sed  tantum 98. Ratio est, quia si exigeret 100.  plus reciperet quam dedit in ratione pecuniæ: quemadmodum si Petrus mutuasset  Paulo, fanecam tritici, & postea tempore  solutionis faneca ipsa aucta fuerit à Principe, non potest Petrus illam integram accipere, quia est aucta mensura. Ita etiam in casu  proposito non poterit recipere tot scuta:  quia variatum est scutum in ratione mensuræ.
  
 Et si quis contra istam conclusionem argumentetur, licitum est Petro qui mutuauit Paulo fanecam tritici recipere ab illo fanecam tritici immutatam, sed valentem maiore pretio quàm cùm mutuauit; ergo eadem est ratio de pecunia. Ad argumentum  negatur consequentia. Nam vt diximus quando pecunia augetur, non manet eadem in  ratione pecuniæ  & mensuræ: at vero etiam  si pretium tritici augeatur, manet tamen  idem triticum in ratione tritici & commoditatis & vsus illius: vnde in commutatione  tritici cum tritico, per accidens est quòd  pretium augescat vel minuatur; nisi forte is  qui permutat, obliget alium vt reddat quo  tempore cariùs valuerit, tunc enim est vsura. Sed adhuc notandum est circa eandem  conclusionem, quòd aliqui dicunt posse fieri pactum inter mutuantem, &  mutuatarium,  vt etiam si à Principe augeatur pecunia, teneatur mutuatarius eundem numerum scutorum reddere. Sed tamen nos dicimus, quod   istud pactum iniquum est & vsurarium, nisi excusetur propter æqualem fortunam  vtriusque partis; quia tam possibile est quòd  vilescat pecunia quàm quòd augescat: Aut  etiam quia ille qui mutuat pecuniam seruaturus erat illam vsque ad tempus, quo probabiliter æstimatur augenda. Sed quid erit,  si tempore mutuationis non æstimabatur  pecunia augenda vel minuenda; & postea  breuissimo tempore notabiliter augmentata est? aliqui dicunt, quòd mutuatarius tenetur non ex rigore iustitiæ sed ex quadam  æquitate, reddere totidem scuta quot accepit: maximè si qui mutuauit seruaturus erat  vsque ad illud tempus. Nobis tamen nulla  apparet ratio sufficiens ad obligandum mutuatarium sub peccato mortali, vt reddat  tot scuta quot accepit. Quemadmodum viceuersa si breui illo tempore pecunia diminuta fuisset, non tenebatur Petrus qui mutuauit contentus esse 100. scutis. Sed mutuatarius redditurus erat tot scuta donec adimpleretur numerus dipondiorum quibus æstimabantur scuta quando illa accepit, ergo similiter si aucta fuerit pecunia non debet mutuatarius esse deterioris conditionis.
  
 DVbium septimum est. Vtrùm quando mercator remittit venditorem ad  mensarium, vt ab eo recipiat pretium rei  venditæ, licitum sit mensario exigere pretium à venditore pro numerata pecunia?  Pro cuius intelligentia notandum est, triplex esse genus negotiatorum. Sunt enim  quidam negotiatores qui dicuntur mercatores celebres, quorum officium est emere merces in Regno vel prouincia vbi est  abundantia illarum: vt iterum vendant in  alio regno vel prouincia, vbi est inopia.  Et quia isti mercatores indigebant pecunijs in varijs regnis & prouincijs, ad quas  quidem, aut non est licitum transferri propter legem, quæ vetat, vel cum magno periculo & labore transferrentur ad tam varia loca. Hinc ortum habuit secundum  genus negotiatorum, qui dicuntur campsores qui negotiantur in mera pecunia  permutantes pecuniam quam habent in  vno loco, pro pecunia reddenda in alio loco. Hinc etiam ortum habuit tertium genus negotiatorum, qui dicuntur mensarij  & vulgo banqueros, quorum officium est  habere in deposito pecunias mercatorum  & campsorum, & rationem dati & accepti in suis libris, insuper sunt fideiussores  ipsorum.
  
 Et notandum est, quòd isti mensarij dupliciter solent consignare pecuniam in suo  banco campsoribus & mercatoribus. Vno  modo recipientes reuera pecuniam ipsam  à campsoribus & mercatoribus. Alio modo recipientes tantum chirographa, &  consequenter ipsi mensarij solent dupliciter  soluere debita creditoribus venientibus ad  se. Vno modo numerantes pecuniam in  præsentia, alio modo remittentes illos per  syngraphas, idest, pollices ad alios mesarios.
  
 Deinde notandum est, quàm communis sententia, & rationi naturali consona  est, quòd isti mensarij iuste recipiunt stipendium à mercatoribus vel campsoribus  quorum pecunias custodiunt. Probatur.  Nam diligentia custodiendi, & ratio dati & accepti & fideiussio, hæc inquam  pretio sunt æstimabilia. Cæterùm quod  nam sit iustum pretium huius diligentiæ   iudicandum erit arbitrio boni viri, si non  fuerit lege taxatum.
  
 His suppositis arguitur primo pro parte negatiua dubij propositi. ex. l. 5. titulo. 18.  libro. 5. Copilationis legum Hispaniæ. Vbi    reuocatur antiqua pragmatica in qua concedebatur mensarijs, vt ex mille numeratis acciperent quinque sibi ab illis quibus numerabant, ergo iam non est licitum.
  
 Secundò mensarij suas operas impendunt in vtilitatem campsorum & mercatorum; ergo ab illis tantum debent pretium accipere. Et confirmatur. Nam numerare pecuniam debitam venditori pertinet ad mensarium vice & nomine illius  cuius pecunias custodit, qui tenebatur soluere & numerare pecunias; ergo ab isto tantùm debet exigi & recipi stipendium, &   non à venditore.
  
 Tertiò. Venditor mercatori vendidit  rem cuius pretium iustum erat 1000. ergo  quando apud mensarium non datur illi integrum pretium sed minùs quinque iniuriam patitur, vel à mensario vel à mercatore vel ab vtroque.
  
 Quartò. Si Petrus mutuasset Paulo 1000.  non satisfaciet Paulus soluendo apud mensarium illa 1000. minùs quinque, ergo neque satisfaciet venditori mercator, qui pro  re vendita pro mille remittit illum ad mensarium vbi accipiet quinque minùs.
  
 Vltimò esto ita, quòd officium mensarij  sit etiam vtile venditoribus; tamen non est  iustum vt soli venditores soluant totum  stipendium mensarij, siquidem mensarij  sunt etiam vtiles mercatoribus & campsoribus: cuius tamen oppositum est in vsu.  Nam mercatores & campsores exigunt  interdum aliquid pretij à mensarijs propter depositam pecuniam apud illos, vel  aliquid pretio æstimabile, scilicet, vt mensarij sint fidei iussores pro maiore summa  pecuniæ, quàm recipiant. Sed in oppositum  pro parte affirmatiua est communis vsus  negotiatorum  & mensariorum. De hoc dubio est prima sententia negatiua, quæ valde  verosimilis est propter facta argumenta,  quam tenet Caietanus vbi suprà, & Nauarro super caput Nauiganti de vsuris. numero. 37. & deinceps. Altera sententia est affirmatiua, quam tenet Soto in lib. 6. quæst. 11.  art. vnico.
  
 PRO huius dubij decisione sit prima  conclusio. Manifestum est, mensarios  excusari ab iniustitia quando cognoscunt,    quòd res vendita non valebat numerata  pecunia 1000. sed minus quinque. Et probatur. Nam illa quinque quæ accipit mensarius sibi, pertinent ad mercatorem non ad  venditorem.
  
 Secunda conclusio. Non est sufficiens  titulus ad excusandum mensarium & mercatorem, quòd istæ remissiones fiant inter ipsosmet mercatores qui interdum sunt  venditores, interdum mercatores. Dicunt enim aliqui, quòd mensarius iustè recipit à venditore illa quinque, vt interdum  quando sit mercator, impendat illi suam  operam. Nos autem dicimus, quòd iste titulus deficit in multis.
  
 Primò: quia non est vniuersalis ad omnes  venditores. v. g. si agricola vendidit boues  & remittitur ad bancum.
  
 Secundò deficit, quòd non semper mercator & venditor habent pecunias apud eundem mensarium.
  
 Tertiò, quòd non toties est aliquis mercator, quoties venditor: quæ omnia necessaria erant ad æqualitatem iustitiæ ratione huius tituli & ad hoc vt talis mensarius possit recipere illa quinque iuste à venditore.
  
 Tertia conclusio. Verosimilis est titulus ad excusandum mensarium, quòd illorum officium est necessarium ad negotiationes emptionis & venditionis; etenim si  non esset tale officium, non possent venditores continuò recipere pecuniam numeratam: eo quòd mercatores non possent pecunias ad tam varia loca secum deferre; &   ideo quasi ex publico condicto decretum  est stipendium mensarijs soluendum etiam  à venditoribus.
  
 Quarta conclusio. Optimus titulus qui  nobis videtur ad ex cusandum mensarios  est, quòd mensarij in rei veritate totum stipendium recipiunt à mercatoribus & campsoribus quorum pecunias custodiunt. Nam   si quando pecuniam numerant venditoribus accipiant sibi quinque ex mille numeratis: tamen illa quinque non excipiuntur à pretio iusto debito venditoribus: sed  ex pecunia mercatorum, quia tali conditione recepit mensarius pecunias custodiendas, vt quoties numeraret mille cuiuis  petenti in nomine mercatoris: acciperet    sibi quinque. Cæterùm mensarius non tenetur examinare an iustum pretium sit rei  venditæ mille præcisè, an mille exceptis  quinque sed ipse venditor videat an mercator illa via sibi satisfaciat.
  
 Ad argumenta incontrarium. Ad primum   respondetur, quòd illa reuocatio Pragmaticæ non est in vsu. Secundò respondetur, quod   mensarius non accipit quinque à venditore sed à mercatore:  & ideo non facit contra legem.
  
 Ad secundum argumentum & confirmationem respondetur, quòd probant quartam conclusionem. Secundò respondetur in fauorem tertiæ conclusionis quòd  officium mensarij cadit in bonum venditorum, & ideo iustum est, vt & ipsi aliquam   partem stipendij soluant.
  
 Ad tertium respondetur, quòd si aliqua  iniustitia fit venditori quia non datur illi  integrum pretium, refundenda est in mercatorem, non in mensarium. Sed notandum est, quòd si venditor sit peritus in huiusmodi negotijs, non fit illi iniuria si non  reddantur mille integra, quando pretium  constitutum est soluendum à mensario,  sciebat enim ille, quòd minùs quinque recepturus esset. Si autem venditor sit simplex agricola iniuriam patitur, si mercator  non admoneat illum, quòd solutio facienda est apud mensarium vbi recipiet minùs  quinque.
  
 Ad quartum respondetur, quòd eadem  est ratio de mutuatario, & de mercatore  quando pretium rei venditæ erant mille  præcisè. At verò si pretium rei venditæ  erant   mille quatenus soluenda à mensario, non  est eadem ratio: & ideò negatur consequentia.
  
 Ad vltimum respondetur, quòd iuxta  quartam conclusionem totum stipendium  soluit mercator. Sed iuxta tertiam conclusionem respondetur, quòd ex illis quinque  quæ accipit mensarius de mille numeratis,  aliqua pars pertinet ad venditorem, quia  erat necessaria ad complementum iusti pretij pro re vendita, alia vero pars pertinet ad  mercatorem, quia non erat necessaria ad  complementum iusti pretij. Et ita seruatur æqualitas inter mercatorem & venditorem in ordine ad mensarium. Cæterùm  quod in eodem argumento insinuabatur, scilicet,  quòd mercatores & campsores exigunt pretium à mensarijs apud quos deponunt pecunias: iniquum & vsurarium videtur esse quibusdam. Sed nobis videtur quidem  iniquum, non tamen vsurarium: quia ibi  nulla est ratio mutui: siquidem mensarius  non efficitur dominus pecuniæ, sed tantum est custos paratus reddere quotiescunque depositor petierit. Est autem iniquum, quia depositor tenebatur soluere  stipendium mensario, vel saltem non grauare illum petendo ab eo pretium. Nihilominus mercatores, possunt se excusare  ab iniustitia, dicentes quòd ipsi quidem soluunt stipendium mensarijs, scilicet, quinque pro mille: sed quia hoc stipendium  est excessiuum pro ministerio illorum, defalcant (vt ita dicamus) aliquod pretium  ab illo stipendio, vel aliquid pretio æstimabile, scilicet fideiussionem; nihilominus quod superest mensarijs ex stipendio  est iustum pretium ministerij sui. Nos autem dicimus, quòd si hæc narratio vera  est, nulla mensarijs iniustitia fit. Sed vehementer suspicamur narrationem falsam  esse, & iniustitiam fieri mensarijs, quam  ipsi patiuntur vt aliam maiorem irrogent  alijs negotiatoribus & maiorem vtilitatem  capiant.
  
 DVbium octauum est, An cambium  ratione copiæ vel inopiæ totius pecuniæ sit licitum? Pro cuius intelligentia  notandum est primò, quòd æstimatio pecuniæ inquantum pecunia est, dupliciter  potest fieri. Vno modo per legem Principis, & dicitur æstimatio legitima. v. g.  quando in Hispania scutum æstimatur quadringentis dipondijs, & hæc æstimatio dicitur legitima. Huic æstimationi superuenit alia interdum, quæ potest dici æstimatio quasi naturalis, eo quod ex natura rei sequitur, vt vbi est maior abundantia pecuniarum minùs æstimentur pecuniæ, & vbi est  minor copia magis æstimatur pecunia.
  
 Secundò notandum est, quòd cum campsores ab vno regno in aliud cambiunt pecunias, rationem habent copiæ vel inopiæ   monetæ in illis regni. Verbi gratia, qui    numerat pecunias Metinæ, vt accipiat in  Flandria, maiorem copiam pecuniæ numerat Metinæ, quam sit recepturus Flandriæ: quia in Hispania est maior copia pecuniæ.
  
 Tertiò notandum est, quòd in eadem  Prouincia diuersis temporibus solet esse  maior inopia totius monetæ vel copia. Vnde ibidem non semper fit æquale cambium  ad alia regna.
  
 HIS positis arguitur primò pro parte  negatiua. In vna & eàdem prouincia non  est licitum cambium ratione copiæ vel inopiæ totius monetæ diuersis temporibus: ergo neque in diuersis prouincijs eodem tempore. Antecedens explicatur. Non est licitum Petro mutuare Paulo centum scuta quando est maior pecuniæ inopia, recepturus maiorem summam pecuniæ quando fuerit maior copia monetæ in eodem  Regno. Et confirmatur. Non est licitum  mutuare frumentum quando & vbi est inopia ipsius, ea lege vt quando fuerit maior  copia frumenti, reddatur maior mensura frumenti, ergo est eadem ratio de pecunia.
  
 Secundò. Nullus est titulus sufficiens ad  iustificanda eiusmodi cambia quæ sunt in  vsu, ergo non sunt licita. Probatur antecedens inductiuè. Nam triplex est titulus qui  assignari potest in fauorem cambiorum huiusmodi. Primus est, quòd pecuniæ absentes secundùm locum non tanti æstimantur, neque sunt tantæ vtilitatis, sicuti præsentes: eò vel maximè quòd sunt expositæ   periculis. Secundus titulus est ratione asportationis. Tertius titulus est ratione copiæ vel  inopiæ totius monetæ in diuersis Regnis &   locis. Sed contra PRIMUM titulum est prima  ratio, quòd in cambijs quæ sunt in vsu, ille  qui numerat pecuniam in Hispania, maiorem summam numerat quam sit recepturus in Flandria, vbi pecunia est absens  domino suo: ergo pecunia absens non est  minoris valoris. Item ipsi campsori pecunia absens non est minoris vtilitatis quàm  præsens, neque est exposita maiori periculo: siquidem ita negotiatur cum absenti pecunia, atque cum præsenti, neque  illam asportaturus est per itinera. Contra  secundum titulum argumentum est, quia    quanuis ille sit sufficiens ad recipiendum aliquid vt dictum est supra, tamen non sufficit  iustificare inuentiones cambiorum quæ in  vsu sunt. Patet primò, quia qui numerat  pecuniam vbi minor est copia, recipit amplius vbi maior est copia, ergo. Secundò.  Quia licet sit eadem via & eadem pericula ab Hispania in Flandriam, &  ècontra,  tamen non est idem pretium cambiorum;  ergo ratio lucri non est asportatio: neque  asportatio est titulus sufficiens, aliàs idem  deberet esse pretium. Tertiò. Quandoque  fiunt cambia ad æquale, hoc est tanta summa pecuniæ numeratur in vno regno atque  recipienda est in alio, ergo nihil soluitur  ratione asportationis. Vnde iste titulus non  iustificat cambia. Denique cambia huiusmodi damnantur si fiant intra idem Regnum; ergo titulus asportationis non est  sufficiens. Patet consequentia, quia etiam  intra idem regnum esset sufficiens iste titulus.
  
 Iam vero contra tertium titulum est primum argumentum. Impossibile videtur,  quòd eodem tempore sint duo iusta pretia distincta cambiorum quæ fiunt ab Hispania in Flandriam, &  èconuerso: sed ita  est in vsu, quòd sunt distincta pretia: ergo  alterum est iniquum. ¶ Secundò. Si titulus  ratione copiæ vel inopiæ totius monetæ iustificaret cambia in diuersis regnis, ergo  etiam in eodem regno in diuersis locis erunt   licita hæc cambia. Patet consequentia: quia  in vno loco est maior copia totius monetæ   quam in alio eiusdem regni.
  
 IN decisione huius quæstionis difficillimæ, quidam doctores referunt iustitiam  horum cambiorum ad primum titulum.  Ita Caietanus in opusculo de cambijs, cap. 7.  Syluest. verbo vsura. 4. quæstione. 4. Nauarro vbi supra. Alij vero referunt ad secundum titulum. Alij vero ad tertium, inter quos fuit Victoria & Soto libro. 6. de  iustitia, quæst. 12. articulo. 2. quanuis ipse  propter primum argumentum factum contra primum titulum, dicat sibi non patere  quodnam illorum cambiorum iustum sit.
  
 PRO decisione sit prima conclusio. Licitum est commutare pauciora dipondia, numerando illa vbi est penuria totius    pecuniæ, & recipere plura vbi est copia in  alio regno. Probatur. Nam vbi est penuria  totius monetæ, pluris æstimatur ab omnibus quam vbi est copia: ergo ratione huius  æstimationis licitum erit recipere maiorem summam vbi est maior copia monetæ. Confirmatur. Licet permutare minorem mensuram frumenti in loco vbi pluris æstimatur propter inopiam frumenti  pro maiore mensura, reddenda vbi æstimatur minoris propter abundantiam: ergo idem   erit de pecunia.
  
 Secundò arguitur ab effectu. Res venales vbi est minor copia pecuniæ minus valent quàm vbi est maior copia totius pecuniæ, ergo licitum erit minorem summam  pecuniæ in vno regno permutare cum maiore in alio regno. Patet consequentia, quia  effectus, seu primarius finis ad quem ordinatur pecunia, est ad emendas res venales; ergo vbi respectu huius finis pluris æstimatur pecunia, licitè permutabitur pro maiore summa pecuniæ  reddenda in alio regno,  vbi minoris æstimatur in ordine ad finem  principalem.
  
 Vltimò. Nam primus titulus & secundus non sufficiunt vt probatum est ad iustificandum cambia, ergo tertius titulus sufficiet, omnia enim damnare, durissimum est.
  
 Secunda conclusio. Duo illa cambia de  quibus fit mentio in argumento primo contra tertium titulum, possunt iustificari etiam  si pretium sit distinctum. Probatur. Iustum  rerum pretium est illud quod æstimatur  in communi foro, sed potest contingere,  quòd æstimatio cambij fori Metinensis sit  maior à Metina in Antuerpiam, quàm æstimatio cambij celebrati Antuerpiæ ad Metinam: ergo pretia distincta poterunt esse iusta.
  
 Secundò. Multitudo emptorum est causa vt res venales pluris æstimentur: sed contingit plures esse qui quærant cambia à Metina in Antuerpiam quam ècontra: ergo iustè celebrabuntur maiori pretio Metinæ   quàm Antuerpiæ.
  
 AD argumenta respondetur. Ad primum  negatur consequentia, quia lucrum ex mutuo  ratione temporis expectati est vsura, non autem ratione diuersi loci. Concedimus tamen,    licitum esse mutuanti deducere in pactum  cum mutuatario, vt reddat plus pecuniæ   in ea quantitate quanta est necessaria ad  emendum tantam copiam rerum venalium, quantam mutuator esset empturus, si  non mutuasset pecuniam. Sed in isto casu  non est lucrum ex mutuo, sed tantùm mutuator se indemnem conseruat. Ad argumenta vero contra primum & secundum  titulum non respondetur: sed concedo illorum intentum. Ad argumentum primum  contra tertium titulum negatur antecedens  propter rationem datam in secunda conclusione. Ad secundum negatur consequentia.  Nam cambia eiusmodi prohibita sunt fieri  intra idem regnum. Vt patet in. l. 8. titulo. 18.  lib. 5. Copilationis legum Hispaniæ. Secundo respondetur: quòd licet non esset ista lex,  consequentia nihil valet: quia intra idem  Regnum est facilis asportatio pecuniæ de  loco in locum  & perinde est atque si vbique  esset copia pecuniæ ad huiusmodi cambia  transigenda: & ideo nihil pretij potest accipi ratione copiæ vel inopiæ: sed tantùm ratione asportationis. Cæterùm in diuersis  Regnis regulariter loquendo non est facilis  asportatio pecuniæ: quia vel est lege prohibita, vel quia magnis exponitur periculis.  Vnde superest necessarium esse ad negotiationes in mercibus diuersorum Regnorum,  quod eiusmodi cambia fiant. Dixi regulariter loquendo, quia potest contingere vt duo  regna essent inter se ita conuenientia, vt pecuniæ liberè  & facilè transferrentur de regno in regnum: & tunc non essent licita eiusmodi cambia de regno in regnum: sicut etima   viceuersa contingit, quòd in vno regno sint  duo loca vsque ad eo distincta, vt transportatio pecuniæ sit difficillima & per multas  ambages & pericula, & tunc licita erunt huiusmodi cambia ratione copiæ vel inopiæ   totius monetæ intra idem regnum: nisi fortè lege prohibeatur. Sicut v. g. potest esse  licitum cambium ab Hispania ad Indos &   èconuerso, & tamen idem regnum computatur sed propter difficultatem transferendi pecuniam & propter multam copiam  pecuniæ apud Indos licitè fiunt huiusmodi  cambia.
  
 Plurimæ aliæ quæstiunculæ possent disputari circa casus particulares cambiorum:  sed omnes ex prædictis facilè soluentur. Vt  v. g. si quæratur, an quando campsor licitè   remittit venditorem, vel quemlibet alium  ad mensarium, vt ibi recipiat pecuniam  constitutam: an possit ipse campsor si nollet remittere accipere sibi, quinque ex mille  numeratis? Respondetur, quòd secundùm  quartam conclusionem & titulum ibi explicatum licitum est: quia illa, quinque ad illum pertinebant. Si vero titulus tertiæ conclusionis admittatur, respondetur, quòd non   licet campsori retinere sibi, quinque integra:   quia pars illorum pertinebat ad venditorem, sed licitum erit retinere medietatem.  Cæterum ad alia dubia soluenda, duo principia sunt notanda. Primum est, quòd ratione temporis expectatæ solutionis non  potest aliquid accrescere campsori, bene  tamen ratione lucri verè cessantis vel damni emergentis. Ex hoc principio sequitur,  valde suspecta esse cambia quæ fiunt à Metina in Vlyssiponam secundùm æqualitatem, quod vulgò dicitur, a ygual. Ratio est:  quia communiter ista cambia fiunt quia  campsor Castellanus expectat plus temporis   quam moris est. Nam alia cambia quæ communiter siunt, non transiguntur ad æqualitatem sed pauciora dipondia dantur Vlyssiponæ quàm recipiantur Metinæ: & communiter expectatur tempus vnius mensis.  Quòd si quia dilatatur tempus hoc, cambium fiat adæquale, est vsura ex parte Castellani. Secundum principium est, quòd sicut in alijs mercibus pretium iustum iudicatur esse quod currit in communi foro,  dummodo non fiat monopolium ab ipsis  mercatoribus: ita etiam in cambijs æstimandum est pretium iustum, quod currit secluso monopolio pecuniæ ex parte campsorum.  Quapropter si aliquis campsor accipiat in  nundinis multam summam pecuniæ ad  cambium ab alijs campsoribus, reseruaturus eam ad tempus in quo maxime necessaria  erat: non poterit cariore pretio cambire quam   futurum esset si ipse non fecisset monopolium: at vero propriam  pecuniam poterit campsor  reseruare cambiendam pro tempore quo cariùs  cambietur. Sicut quisque potest reseruare  proprium frumentum vendendum tempore quo cariùs est valiturum; non enim peccat contra iustitiam commutatiuam: poterit autem peccare in aliquo casu contra iustitiam legalem & contra charitatem patriæ propter necessitatem reipublicæ. Etenim secundùm legalem iustitiam quisque  tenetur prouidere bono communi tempore necessitatis. Et proportionabiliter dicendum est de campsoribus. Atque hactenus  de cambijs.

  
 De Monte pietatis.
  
 SVperest specialis disputatio de monte pietatis, an sit vsurarius? De qua re Caietanus edidit opusculum longum, & Ioannes  de Medina in tractatu de vsuris, & Soto libro. 6. quæstione. 1. articulo. 6. Nauarrus super caput primum. 14. quæstione. 3. nu. 46.
  
 PRO cuius decisione notandum est primò, quòd mons pietatis est cumulus rerum vtilium, siue frumenti, siue pecuniæ,  destinatus ad subleuandas miserias pauperum per mutuum.
  
 Secundò nota, quòd huius montis sunt  tres conditiones. Prima est, quòd qui montis curam gerunt, teneantur pauperi petenti mutuum, dare certam summam. v. g.  tres aureos, tres modios tritici soluendos intra annum. Secunda conditio, quòd pauper mutuatarius tenetur dare pignus custodiendum à ministris montis suo ipsorum  periculo, ita quòd si pauper soluerit mutuum intra tempus præfixum, teneantur  reddere integrum pignus: sin autem soluerit intra tempus, venditur pignus & soluitur monti debitum, &  reliquum redditur pauperi. Tertia donditio, vt pauper mutuatarius teneatur vltra capitale reddere aliquam  pensionem pro singulis mensibus, non quidem ratione expectatæ solutionis, sed pro  stipendio ministrorum montis.
  
 Tertiò notandum, quòd inter operas ministrorum huius montis, quædam sunt dignæ pretio. v. g. habere rationem dati &   accepti in libris, custodire pignora præsertim si sunt onerosa, conducere domum necessariam ad custodiam pignorum, & super  hæc omnia obligatio montis ad mutuandum   æstimabilis est pretio. Aliæ sunt operæ  ministrorum quę debet exhiberi gratis, vt actio mutuandi, redditio pignioris tempore solutionis.
  
 Quartò notandum, quòd inter has operas ministrorum quædam sunt manifestæ   in commodum pauperum, v. g. obligatio  ad mutuandum, custodia pignorum; quædam sunt quę videntur esse in commodum  montis vt conseruetur, & in vtilitatem ministrorum. v. g. habere rationem dati &   accepti.
  
 Vltimò notandum est primam & secundam conditionem iustissimas esse, de quibus nulla est dubitatio. Item manifestum est,  ministros montis posse recipere stipendium   pro ministerio quod cedit in vtilitatem pauperum. Est ergo tota difficultas. An pro alijs  ministerijs. v. g. pro habenda ratione dati  & accepti, pro expensis librorum, pro custodia pignorum quæ non sunt onerosa, vt v. g.  anulus aureus: licitum sit aliquid pretij accipere ab ipsis pauperibus mutuatarijs? Pro  parte negatiua arguitur primò. Pauperes coguntur reddere stipendium ministris pro  sustentatione, quod redundat in vtilitatem  ministrorum & non pauperum: ergo iniuriam patiuntur pauperes ipsi. Patet consequentia: quia nemo tenetur dare pretium alicui pro eo quod redundat in eius vtilitatem.
  
 Secundò. Nam & si pro diligentia custodiendi pignora onerosa, possit aliquid pretij  à pauperibus exigi, tamen pro custodia pignorum quæ non sunt onerosa: non potest  aliquid exigi à pauperibus; sed à ministris  montis indifferenter exigitur æquale pretium à quolibet paupere: ergo iniuriam  faciunt   pauperi qui deponit pignus non onerosum.
  
 Tertiò. Maius pretium cogitur soluere  pauper qui maiori tempore retinet mutuum,  quàm qui maiori tempore, ergo ratione  temporis aliquid recipitur, & per consequens   est vsura.
  
 Vltimò. Si homo particularis segregaret  aliqua bona sua. v. g. frumentum aut pecunias ad mutuandum pauperibus, cum conditionibus supradictis montis pietatis, esset  vsurarius, ergo & ipse mons. ¶ Sed in contrarium est. Quòd multi Pontifices approbauerunt montem pietatis, v. g. Paulus II.  Sixtus IIII. Innocentius VIII. & alij  qui referuntur in Concilio Lateranensi  Sessione 10. sub Leone 10. Et præsertim    ipse Leo maximè montem pietatis approbat. & in Concilio Tridentino Sessio. 22. in  decreto de reformatione, cap. 8. & 9. annumeratur mons pietatis inter opera pietatis.  Nihilominus Caiet. vbi supra tenet partem  negatiuam quem sequitur Soto vbi supra.
  
 PRO decisione huius difficultatis, est  prima conclusio. Mons pietatis cum omnibus conditionibus supra positis verè pius  est & iustus. Ista conclusio probatur ex expressa definitione Concilij Lateranensis vbi  supra, vbi commemoratis opinionibus contrarijs circa montem pietatis & rationibus  opinionum, apertè  & grauissimis verbis definitur, montem pietatis licitum esse &  pium,  & prædicandum propter eius pietatem populis, etiam cum indulgentijs à sancta sede  Apostolica concessis. Et ibidem excommunicantur qui oppositum dicere præsumpserint. Sed respondent autores contrariæ sententiæ, primò, quòd non omnia acta Concilij Lateranensis sunt vsu & more ecclesiæ recepta. Sed ista responsio nulla est. Nam quanuis interdum constitutiones Conciliorum  non sint exequutioni demandatæ: tamen declarationes iuris naturalis vel diuini, non sunt  annumerandæ inter constitutiones: sed inter institutiones fidei, & definitiones. Cùm  ergo in dicto Concilio ex professo declaretur, iustum esse montem pietatis cum illis  conditionibus: non pendet illa declaratio ex  vsu & more ecclesiarum. Secundò respondent, quòd ibi non approbatur absolutè   mons pietatis quantùm ad omnia capitula:  sed solum declaratur licitum esse pro obligatione ad mutuandum aliquid pretij accipere. Sed neque ista solutio satisfacit: quia  expressè ibi dicitur, licitum esse stipendium  recipere pro expensis ministrorum necessarijs ad conseruationem montis, eò vel maximè quòd pretium pro obligatione ad mutuandum sub pignore, non sufficeret ad soluendum ministerium necessarium pro montis conseruatione. Denique respondent, quòd  in prædicta Decretali approbatur mons pietatis cum omnibus suis capitulis & constitutionibus: quatenus sacris Canonibus non  contrariantur. Et confirmant hanc responsionem: nam Caietanus qui interfuit illi Concilio optimè intellexit mentem illius Decreti: & tamen ipse adhibet istam solutionem  in opusculo dicto, ergo bona est explicatio;  præsertim quòd cùm Caietanus fuerit tempore Leonis X. nunquam fuit reprehensus  propter illud opusculum. Sed hæc responsio in duobus peccat. Primò, quia in illo Decreto nusquam sunt talia verba, scilicet quatenus sacris Canonibus non contrariantur;   quin potius cùm ipsæ conditiones expressè   numerentur & approbentur: declaratur, quod   sacris Canonibus non contrariantur. Secundò peccat responsio ignorantia historiæ; nam   Caietanus in fine citati opusculi dicit se illud perfecisse anno 1498. at vero Concilium   Lateranense indictum est à Iulio II. anno  1512. & sessio illa 10. citata, habita est sub Leone X. anno 1515. ergo constat quòd Caietanus in suo opusculo non explicauit decretum Concilij Lateranensis, sed illa verba quæ   ipse dicit, referenda sunt ad aliam antiquiorem decretalem, quæ non est in corpore  iuris: quin potius creditur Caietanus retractasse suam sententiam; quia cum in Concilio Lateranensi in Sessione citata interrogatum fuisset à toto Concilio, an placeret illud  decretum: responsum est ab omnibus, placere: vno excepto Hieremia Archiepiscopo  Tranensi. Cùm ergo Caietanus qui ibi aderat tanquam Magister ordinis Prædicatorum tacuisset, visus est approbasse decretum  & suam sententiam retractasse. Deinde probatur conclusio ratione naturali. Nam vt habetur de regulis iuris in. 6. qui sentit commodum, sentire debet & onus: sed pauperes  mutuatarij soli sentiunt commodum montis: ergo ad ipsos solos pertinet sentire onus.  Præterea. Ministri propter operas necessarias ad conseruationem montis merentur  stipendium: sed qui erexit montem non tenetur de bonis suis illud conseruare, satis  enim piè egit relinquendo montem obligatum ad mutuandum pauperibus; rursus  neque respublica ad quam pertinet cura administrationis montis tenetur soluere istud  stipendium: ergo reliquum est, quod pauperes  teneantur ad soluendum stipendium necessarium ad conseruationem  montis. Patet consequentia: nam conseruatio tantum cedit in vtilitatem pauperum. Et confirmatur. Nam qui erexit  montem cum illis conditionibus, abdicauit à se    dominium montis & transtulit in rempublicam, vel quòd probabilius est in communitatem pauperum: & administrationem  illius reliquit in republica. Quomodolibet  ergo sit, semper tamen mons cedit in commodum tantùm ipsorum pauperum; ergo ad ipsos  tantum pertinet soluere stipendium montis.
  
 Secunda conclusio. Multo prudentius &   pius erigeretur mons, si autor illius relinqueret pensionem sufficientem pro ministris:  etiam si mons ipse non esset tam pinguis.  Hæc conclusio habetur expressè in Concilio citato, & ratione naturali patet. Quia meliùs est misericordia, subleuare miserias pauperum merè gratis, quam exigendo ab illis  aliquod pretium pro ministris, ergo &c.
  
 AD argumenta posita in principio dubij restat respondere. Ad primum negatur antecedens. Imo omnes operæ ministrorum cedunt in vtilitatem pauperum: siquidem sunt necessariæ ad conseruationes  montis, qui totus est dedicatus & obligatus  ad mutuandum pauperibus.
  
 Ad secundum respondetur, quòd quando aliquod pretium est legitimum, non debet variari propter conditiones indiuiduales mercis. v. g. sicut idem est pretium legitimum tritici, siue sit optimum, siue mediocre, siue commune sic etiam iustum pretium   est, quod taxatum est statuto à republica confirmato: ad administrationem montis, vt  quiuis pauper soluat recipiens mutuum pro  singulis mensibus certam summam, siue  det pignus onerosum siue non onerosum.
  
 Ad tertium respondetur, quòd ministri  montis nihil recipiunt amplius propter expectatum tempus, sed propter suas operas  quæ maiori tempore maiorem mercedem  merentur.
  
 Ad quartum respondetur primò nego  consequentiam: quia homo particularis retinet apud se dominium montis, & potest cum   voluerit in alios vsus illum conuertere, vnde  ad ipsum pertinebit montem conseruare de  bonis proprijs: nam pro actione mutuandi    nihil potest recipere. Cæterum qui erexit  montem pietatis de quo loquimur, abdicauit à se dominium montis & transtulit in  communitatem pauperum, cum obligatione ad mutuandum singulis pauperibus: &   propterea administratio montis digna est  stipendio dato à pauperibus mutuatarijs. Secundo respondetur, quòd neque homo particularis esset vsurarius, si obligaret montem  ad mutuandum pauperibus in perpetuum,  retinendo sibi dominium directum dum  viueret, & transferendo dominium vtile in  vtilitatem pauperum: & sic posset recipere  moderatum pretium, sicut dictum est de  monte pietatis.
  
 SED circa primam solutionem est dubium, An dominium montis transferatur in rempublicam, an potius in communitatem pauperum, & an sit verum dominium?  Ratio dubij est: quia ille dicitur dominus;   qui potest vti re in quos velit vsus: sed neque   respublica neque pauperum communitas potest vti hoc monte in quos velit vsus: ergo  neutra est domina. Respondetur, quòd siue  dominium maneat in republica siue in pauperibus, non tamen dominium est perfectum & absolutum, sed limitatum voluntate antiqui domini erectoris montis. Sicut  etiam primogenitura maioricatus; est enim  filius primogenitus dominus illius: &  tamen   non potest in quos velit vsus expendere illa  bona. Et vxor est domina suæ dotis, &  tamen   non potest illam administrare viuente viro,  sed tantum ipse vir. Secundò dico, quòd dominium montis pietatis translatum est ad  communitatem pauperum: administratio  vero pertinet ad rempublicam. Et ratio huius est, quia tota montis vtilitas pertinet ad  communitatem pauperum præcisè, ergo ad  ipsam pertinet dominium potiùs quàm ad  rempublicam. Hactenus de iustitia & partibus eius subiectiuis dicta sufficiant. De reliquis verò partibus iustitiæ potentialibus in  tertio tomo dicendum erit, Deo fauente, cui  sit honor & gloria.
   
 LAVS DEO.




  
      
  
    SALMANTICÆ,   Apud Ioannem & Andream Renaut fratres.    M. D. XCIIII     
  
  
          INDEX RERVM  OMNIVM, QVAE IN   hoc opere continentur, summa diligentia ordine Alphabetico ita distinctus, vt nec superfluus nec diminutus videatur.
  
  -   
- 
      Acceptio personarum.
  -  PERSONARVM acceptio  sescundùm fidem est peccatum.  pag. 281. col. 1. D. mortale  ex genere. ibid. col. 2. 1. Iustinæ distributiuæ oppositum. pag. 282. col. 1. B. & solum contingit  in bonis communibus. pag. 282. col. 1. D.
  -  Huius peccati definitio traditur. pagina. 281.  col. 2. D.
  -  Huius vitij quatuor proprietates recensentur.  pag. 282. col. 1. B.
  -  Quare in Deo non possit esse acceptio personarum. pag. 283. col. 1. D. & sequent.
  -  Materia huius vitij sunt & honores & onera.  pag. 286. col. 1. D.
  -  Vt non committatur hoc vitium tria sunt spectanda circa eos quibus bona spiritualia distribuuntur, vitæ probitas, scientia aut doctrina, industria in peragendis negotijs ad  quæ eligitur. pag. 286. col. 2. D. & sequent.  Circa primum explicatur an possit eligi  quem eligens scit esse in peccato mortali.  pag. 287. col. 1. D. Quæ ex his conditionibus præferenda sit explicatur. pagina. 288.  col. 1. D.
  -  Electores & omnes distributores peccant hoc  peccato aliquando venialiter non  eligendo  eum   qui parum excedit alium in meritis. pag. 292.  col. 2. B. Nisi iuramentum præstiterint de  eligendo dignissimo. ibid. D. Imo etiam si  alius sit alio multo dignior, poterit minus  dignus eligi sine peccato. pag. 293. col. 2. B.  Et quanuis eligere minus dignum sit peccatum mortale ex genere. ibid. col. 1. A. Non  tamen est intrinsecè malum. ibid. col. 2. D.  nisi fiat propter indebitam causam. pag. 295.  colum. 1. C. Debita tamen causa recensentur. pag. 293. col. 2. C. & sequent.
  -  Qualiter circa honoris exhibitionem possit esse  acceptio personarum. vide verbo honor.  §. honoris distributio. &. §. honor si est. &   §. Resalutare.
  -   In ijs quæ  à iure relinquuntur arbitrio iudicis  in fauorem alicuius quidquid faciat non peccat hoc peccato, pag. 311. col. 1. D. in ijs tamen quæ relinquuntur arbitrio illius in fauorem causæ  litigantium potest. ibid. col. 7.  A. Imo si non sequatur opinionem probabilissimam in ferenda sententia peccat hoc  peccato. ibid. C.


  - 
   Acceptio rei.
  -  Qui propriam rem non potest recuperare secundùm ordinem iuris potest illam accipere. pag. 400. col. 1. A.
  -  Qui accipit rem propriam à depositario, &  à   latrone secretò ad quid teneatur. pag. 399.  col. 2. C.


  - 
   Accusatus, vide verbo Reus.  Accusatio.
  -  Quomodo & quando accusatio sit licita, vel  etiam in præcepto. pag. 431. col. 1. C. Quando etiam accusationem debeat præcedere  correctio. pag. 429. col. 2. B.
  -  Actus idem potest pertinere ad diuersas species propter diuersos fines. p. 592. col. 1. B.


  - 
   Adulteri.
  -  Adultera non tenetur cum discrimine vitę vel  famæ manifestare crimen. pag. 264. col. 1. B.  & pag. 265. col. 2. C. Tenebitur tamen quantum poterit filij adulteri hæreditatem minuere. ibidem.
  -  Adulter etiam tenebitur ad restitutionem totius damni. pag. 266. col. 1. A.
  -  Lex permittens marito occisionem adulterorum in fragranti non excusat illum à peccato. pag. 327. col. 1. C.
  -  Post latam sententiam maritus licitè occidit  adulteros. ibid. D.


  - 
   Aduocatus.
  -  Quibus casibus teneatur aduocatus ferre patrocinium pauperi citra extremam necessitatem. pag. 488. col. 1. B.
  -  Aduocatus qui ex ignorantia perdit causam  clientis tenetur restituere. p. 489. col. 2. C.
  -  Aduocatus suscipiens causam iniustam quid &   quibus teneatur restituere. p. 490. col. 1. A.
  -      Aduocatus in progressu litis cognoscens iniustitiam causæ quid debeat facere. ibid. columna. 2. A.
  -  An in causa euidenter iusta vtens fallacijs teneatur restituere. ibid. D.
  -  An in casu dubio possit patrocinari vtramlibet partem. pag. 491. col. 2. B.
  -  Quantum pretij possint accipere pro petitionibus ordinarijs. pagina. 492. columna. 2. D.
  -  Quando pretia non sunt taxata à lege possunt  pacisci cum cliente, sex moderationibus obseruatis. pag. 493. col. 1. B.
  -  Aduocatus an pro lite iniquo possit accipere  pretium? pag. 495. col. 1. B.
  -  An liceat illis accipere dona? pag. 496. colum. 1. C.


  - 
   Agibile & factibile.
  -  Inter agere & facere, agibile & factibile quid  differat. pag. 37. col. 1. D.
  -  Aggressor & inuasor, vide verbo Homicidium.  §. Ille qui & sequenti.


  - 
   Amicitia.
  -  An amicitia possit esse inter patrem &  filium,  inter dominum & seruum, inter virum &   vxorem, & qualis. pagina. 26. columna. 2. C.
  -  Appellare vide verbo Religiosus. §. Religiosis & verbo Reus. §. Quando liceat.


  - 
   Assecurationis contractus.
  -  Quid sit & quotuplex. pagina. 634. columna. 1. D.
  -  Si contractus sit verus & realis ex vtraque  parte validus est. pag. 634. columna. 2. B.  Si autem assecurator fingat ad assecurationem bona quæ non habet, inualidus est.  ibid. D. Si autem sit fictus ex altera parte,  quid faciendum sit explicatur. pag. 635. columna. 1. D.



  
  -   
   B
  -   
   Belli insidiæ.
  -  NON erit licitum quòd princeps per  legatum paret insidias alteri in bello.  pag. 328. col. 1. B.
  -  Quando liceat per insidias occidere aduersarium ducem. ibid. D.
  -  Insidiosa occisio principis de Orange approbatur & iustificatur. ibidem columna secunda. C.
  -  Bulla Cruciatæ. vide verbo irregularitas. §. irregularitas tantum.
  -  An per bullam Cruciatæ habeat confessarius electus tantam potestatem quantam episcopus. pag. 379. col. 2. C.

  


  -   
    C
  -   
   Cambium.
  -  QVID sit & quotuplex. 640. columna  secunda. C. & pagina. 643. columna  secunda. C.
  -  Quamuis sit de genere malè sonantium, potest  honestari. pag. 641. col. 1. C.
  -  Quando liceat pecuniam pro pecunia vel pro  rebus venalibus pluris cambiare quàm lege taxetur. pagina. 342. colum. 1. A. & sequent.
  -  Cambiatio pecuniæ pro pecunia quando sit  venditio. pag. 643. col. 1. C.
  -  Cambium ratione temporis, vel cambium fictitium vsuraria sunt, cambium autem manuale, & ratione loci & officij sunt licita.  pagina 644. columna prima. C. & sequentibus.
  -  Cambium ratione monetæ examinatur an sit  licitum. pagina. 645. columna. 1. A. Ratione copiæ vel inopiæ. pagina. 649. columna. 1. C.
  -  Vtrum licitum sit mensario exigere pretium  à mercatore quando ex eius missione numerat pecuniam alicui. pag. 647. columna. 2. D.
  -  Censura, vide verbo Irregularitas. §. irregularitas tantum.


  -   
   Census.
  -  Quid sit. pagina. 628. columna secunda. C.  & quotuplex. pagina. 629. columna secunda. C.
  -  Super nudam personam secundùm ius naturæ potest constitui census, pag. 629. columna. 1. A.
  -  Licitum est vendere censum cum pacto retrouendendi. pagina. 630. columna. 2. B. vsura  tamen erit emere cum pacto retroemendi.  ibid. D.
  -  Vnde sit sumendum iustum pretium in venditione censuum. pagina. 631. columna. 1. D.
  -  Licitum est emere censum temporalem minori pretio quàm sit tota summa annualium pensionum. pag. 632. columna prima. B.
  -  Nouem conditiones necessariæ vt census sint  validi. pag. 632. col. 2. B.
  -  Emptor census non tenetur ex iustitia admittere redemptionem census per partes, nisi ita  antea conuenerit inter illos per scripturam.  pag. 633. col. 2. B.


  -   
   Christus.
  -  Christus Dominus non fuit rex temporalis, specialiter regni Israelitici. pagina. 138. columna. 1. A.
  -    Quòd Christus inquantùm homo sit rex &   dominus vniuersi vel quòd non sit: sine periculo erroris potest saluari, quanuis pars negatiua sit probabilior. ibid. C.
  -  Christus secundùm quòd homo habuit instrumentalem potestatem dominij vniuersalis.  ibid. col. 2. B.
  -  Christi monarchia qualiter possit dici temporalis. pag. 140. col. 1. B.
  -  Christus qualiter fuerit voluntarius &  inuoluntarius in sua passione. pag. 413. col. 2 C.


  -   
   Clericus.
  -  Clericis quo iure sit interdicta causa sanguinis pag. 330. col. 1. C. Sub ista lege comprehenduntur acolythi. pag. 331. col. 1 C. Imò   & prima tonsura initiati. ibid. Quanuis hi  non peccent mortaliter. ibid. D.
  -  Aliquæ venationes sunt permissæ clericis, &   aliæ interdictæ vt agitationes taurorum.  pag. 317. col. 1. D.
  -  Clerici in ciuilibus iure tantum positiuo sunt  exempti à potestate seculari pag. 412. col.  1. B. & sequent.
  -  In quibus casibus poterit potestas secularis  comprehendere clericos. pag. 413. col. 1. A.  Quid autem ex peculiari priuilegio possit  rex Hispaniæ erga causas clericoru. ibid. D.
  -  Vide verbo venatio.


  -   
   Compositio.
  -  Quilibet princeps secundùm ius naturæ potest facere compositionem. pag. 245. col 1. B.  De facto tamen in republica Christiana solus Pontifex potest illam facere. ibid. D.  Causæ  iustificantes eam quæ rectè fit assignantur. ibid. D.
  -  Compositio quæ fit cum ecclesiasticis, de bonis beneficiorum malè perceptis si Pontifex sit omninò voluntarius valida est. pag.  246. col. 2. D.


  -   
   Confirmator.
  -  Debet confirmare quamlibet electionem factam de digno. p. 298. col. 1. A.


  -   
   Consiliarius iniquitatis.
  -  Consiliarius vel laudator maleficij si influant  in animum iniquè agentis tenentur ad restitutionem. pag. 270. col. 1. A. Si iniquitas  fuerit occisio clerici etiam si ante effectum  subsecutum vituperet factum incurret obligationem ad restituendum &  irregularitatem, quanuis non excommunicationem. ibid. D.
  -  Contractus quid sit & quotuplex. pag. 534.  col. 1. C.
  -  Cont. actus assecurationis & societatis & alij  huiusmodi ad reliquos contractus  reducuntur.


  -   
   Contumelia & conuitium.
  -  Quid differat inter vtrumque. p. 499. col. 2. A.
  -   Vtrumque excedit detractionem & exceditur ab illa. pag. 500. col. 1. C.
  -  An de ratione eorum sit quod fiat in præsentia.  pag. 501. col. 1. D.
  -  Peccata sunt mortalia ex genere. pag. 503.  col. 2. C.
  -  An liceat, contumeliam pro contumelia obijcere. pag. 50. col. 1. D.
  -  Obijcere falsum crimen ad infirmandam fidem   contumeliantis, an sit peccatum mortale.  ibid. col. 2. D.




  -   
   D
  -   
   Dare seu datio.
  -  DATIO alia licita alia illicita: illicita autem multipli. iter talis. p. 236. col. 1. B.
  

  - 
 Debitum.
  -  Debitum duplex & morale & legale. pag. 46.  col. 2. C.


  -   
   Definitio.
  -  Qualitas multoties definitur conuenientissimè per genus mediatum. pag. 31. col. 2. D.


  -   
 Denuncians.  Vide verbo irregul. §. denuncians.
  -  Clericus denuncians in causa sanguinis sine protestatione quam postulat ius, peccat mortaliter & manet irregularis p. 364. col. 2. C.


  -   
   Detractio.
  -  Qualiter sit perpendendum an detractio &   murmuratio sint peccata mortalia. pag. 95.  col. 1. C.
  -  Detrahere alicui per reuelationem occulti criminis otiam viro graui, peccatum est mort. ex  genere. p. 510. col. 1. D. aliquando  tamen licebit reuelare tale crimen. ibid. col. 2. A.
  -  Referre crimina secreta ex auditu quando sit  peccatum detractionis. pag. 511. col. 1. B.
  -  Detractio grauius peccatum est quàm furtum,  leuius autem quàm homicidium & adulterium. pag. 516. col. 1. D.
  -  Qui est con causa vt alius detrahat peccat contra iustitiam. pag. 518. col. 1. A.


  -   
   Diuisio rerum.
  -  Rerum diuisio non fuisset si status innocentiæ   perseuerasset. pag. 129. col. 1. D.
  -  Iurisdictiones omnes de facto appropriatæ   sunt earum dominis. ibid. col. 2. B.
  -  Licita est rerum appropriatio pro personis cuiusque status, seruata tamen proprij status  conditione. ibid. D.
  -  Quo iure fuerit introducta rerum diuisio. pag.  130. col. 2 A.


  -   
   Dominium.
  -  Hoc nomen dominium multipliciter accipitur. pag. 115. col. 2. A.
  -  Definitiones dominij. p. 115. col. 2. D. & seq.
  -    An dominium rei distinguatur ab vsu illius.  pag. 118. per totam & seq.
  -  Dominium aliud est actuale, aliud habituale.  ibid. col. 2. A.
  -  Fratres minoritæ in communi non habent dominium etiam earum rerum quæ vsu consumuntur. pag. 118. col. 2. D.
  -  Dominium importat tria. pag. 120. col. 1. B.
  -  In Deo est perfectissimum dominium. In Angelis etiam & hominibus reperitur. p. 120.  col. 1. C.
  -  Quod sit subiectum inhæsionis dominij &   quod denominationis. pag. 121. col. 1. B.
  -  Dominium est perfectio absoluta, non relatiua. pag. 122. col. 1. D.
  -  Error est ponere charitatem vel fidem conferre  dominium ciuile rerum externarum. pag.  123. col. 1. A.
  -  Dominij omnes diuisiones traduntur. p. 123.  col. 2. B. & sequent.
  -  Tam res naturales quàm supernaturales sunt  materia dominij nostri. pag. 125. col. 2. B.
  -  Solus Deus est Dominus vitæ hominis respublica autem & ipse homo sunt custodes illius. pag. 127. col. 1. B.
  -  Homo est dominus propriæ famæ  & honoris. ibid. col. 2. D. Nec peccat contra iustitiam se infamando. pag. 512. col. 2. D.
  -  Homo est dominus bonorum spiritualium.  pag. 128. col. 1. C.
  -  Nullus princeps est dominus bonorum quæ   applicata sunt ciuibus. pag. 131. col. 2. B.
  -  Titulus conferens ius ad acquirendum dominium rei possessæ triplex est. p. 169. col. 1. B.
  -  Deus non potest abdicare à se dominium alicuius rei. pag. 283. col. 2. D.


  -   
   Dominij translatio.
  -  Dominij translatio quid sit. p. 150. col. 2. B.
  -  Per contractus iure irritos quando transferatur dominium. pag. 164. col. 1. A.
  -  Promissio quando transferat dominium, vide  verbo promissio.
  -  Dos vide vèrbo vsura. §. Fructus pignoris.
  -  Dispensatio vide verbo irregularitas. §. solus  Pontifex.


  -   
   Distinctio specifica.
  -  Perfectum & imperfectum quando distinctionem specificam causent. pag. 51. col. 1. C.


  -   
   Distributor.
  -  Quid differat inter dispensatorem & distributorem. pag. 300. col. 1. C.
  -  Distributor distribuens indignis tenetur ad  reparationem omnium damnorum. p. 313.  colum. 1. B. Imò aliquando non distribuens  dignioribus. ibid. col. 2. B.
  -  Vide verbo acceptio personarum, & verbo    episcopus. §. episcopi. verbo Patronus laicus, & verbo Religiosus. §. inter religiosos.


  -   
   Dubium.
  -  Dubia esse in meliorem partem interpretanda   quotupliciter possit intelligi. pag. 94. columna. 1. B.
  -  Per se loquendo in casu dubio nemo tenetur  dubium in meliorem partem positiuè interpretari. ibid. D.
  -  Dubium de bonitate proximi quando sit peccatum mortale. pag. 94. col. 2. B. & pag. 95.  col. 1. A.
  -  Suspendens actum in dubio quandoque peccat mortaliter. pag. 94. col. 2. C. & pag. 95.  col. 2. C.
  -  Dubium aliud iuris aliud facti. p. 356. col. 1. A.


  -   
   Duellum.
  -  Duellum siue solenne sit siue singulare nullo  modo acceptare licet. pag. 349. col. 1. B.




  -   
   E
  -   
   Ecclesia.
  -  COMMVNIS status Ecclesiæ iure diuino exemptus est à potestate seculari. pag. 411. col. 2. C.


  -   
   Electio elector & electus.
  -  Vide verbo acceptio personarum. §. electores  & verbo lex. §. Rationes propter quas. &   verbo Religiosus. §. inter religiosos.


  -   
   Emptio & venditio.
  -  Emptio & venditio quid sint. p. 535. col. 2. B.
  -  Regulæ ad dignoscendum iustum pretium in  rebus quæ venduntur. ibid. C. & pag. 538.  col. 2. D.
  -  Quando modus vendendi rem augeat vel minuat pretium eius. pag. 537. col. 1. A.
  -  Ex quibus causis possit res cariùs vendi quàm  valeat. pag. 538. col. 1. C.
  -  Quid sit deceptio vltra medietatem iusti pretij in vendente & emente. p. 541. col. 2. A.  Et an talis deceptio vel quælibet alia sit licita illis. pag. 542. col. 1. C.
  -  Quando deceptio in emptione & venditione  facta ex bona fide vel mala inualidet contractum. pag. 543. col. 2. B.
  -  Vitium rei quando irritet contractum emptionis. pag. 549. col. 1. C.
  -  Venditore dissimulante occultum vitium rei  venditæ, vel emptore non aduertente, an  irritetur contractus. pag. 551. col. 1. C.
  -  Æqualis debet esse conditio ementis & vendentis. pag. 553. col. 2. A.
  -  Si res venalis habeat aliquam secretam virtutem, emptor non tenetur illam reuelare. ibid. C.
  -  Emptor & venditor non peccant contra charitatem si non manifestent copiam vel inopiam     mercium futura. pag. 554. col. 2. B. Peccabunt tamen aliquando contra charitatem.  pag. 555. col. 2. B.
  -  Emptionis & venditionis negotiatio relata  ad lucrum qualiter sit bona vel mala. pag.  557. col. 2. D.
  -  Quando venditio rei qua malè vsurus est emens   sit illicita. pag. 559. col. 1. A.
  -  Non licet cariùs vendere propter expectationem solutionis. pag. 562. col. 2. C. Quando autem est periculum acerbæ solutionis, quid  possit exigere venditor declaratur. p. 567.  col. 1. A. Quando etiam fuisset merces seruaturus in posterum quando darius venderentur explicatur quid possit. ibid. col. 2. C.  Quid etiam si non fuisset seruaturus. pag.  568. col. 1. C. Quando autem propter modum vendendi in magna vel parua quantitate expectata solutione possit cariùs vendere. pag. 569. col. 2. B. Vtrùm etiam anticipata solutione possit aliquid viliùs emi. pag.  572. col. 1. C.
  -  Pagas acerbas aut non acerbas an liceat minori pretio emere. pag. 564. col. 1. A.


  -   
 Epicheia.
  -  Epicheiæ  & iustitiæ legalis strictè dictæ ad  Synesim & Gnomin comparatio. pag. 53.  col. 1. D.
  -  Epicheia est pars subiectiua iustitiæ legalis generaliter dictæ. pag. 52. col. 2. D.
  -  Epicheia dicitur æquitas per antonomasiam.  pag. 54. col. 1. B.
  -  Ad Epicheiam quid spectet. pag. 53. col. 1. A.  & col. 2. B.


  -   
 Episcopus.
  -  Præcipuum munus episcopi est docere & prędicare. pag. 289. col. 1. D.
  -  Ad episcopale munus, Theologiæ peritos pręferendos esse Iurisperitis. ibid. licet aliquando præferendi sint Iurisperiti. pagina. 290.  col. 1. B.
  -  Promotiones episcoporum ab vno in alium  episcopatum vt in plurimum damnandæ   sunt. pag. 298. col. 1. D.
  -  Episcopos in distributione etiam beneficiorum simplicium teneri eligere digniores,  probabilius est. pag. 301. col. 1. C.
  -  Quid possint episcopi in dispensando super irregularitatem. pag. 377. col. 1. C. & pag. 378.  col. 1. D.


  -   
   Esus carnium.
  -  Esus carnium licitus fuit ante diluuium. pag.  318. col. 1. B. Et de facto fuit. ibid. D. In statu autem innocentiæ satis probabile est  vtrumque. ibid. columna. 2. C. & pag. 319.  col. 1. B.




  -   
    F
  - 
   Filius adulterinus.
  -  FILIVS adulterinus non tenebitur vt in  plurimum credere matri dicenti sibi se  esse talem. pag. 265. col. 2. D. Qui credit  tenebitur relinquere hæreditatem. ibid. &   pagina. 275. col. 2. D.


  -   
   Filij spurij.
  -  Filios spurios tenentur parentes ex iure naturali diuino alere. pag. 156. col. 1. C.
  -  Filij spurij an omnino sint inhabiles ad suscipiendum aliquid à parentibus titulo aliquo.  ibid. col. 2. C. & sequent.
  -  Filijs spurijs si aliquid relinquant parentes  peccant mortaliter, & ipse filius ante iudicis sententiam tenetur restituere. pag. 157.  col. 2. B. & D.
  -  Filij spurij possunt legitimari à principe. pag.  158. col. 1. B.
  -  Hi qui constituuntur hæredes à  parentibus filiorum spuriorum ad quid teneantur respectu illorum. pag. 158. col. 2. A.


  -   
   Furtum & rapina.
  -  Quid sit furtum. pag. 391. col. 1. B. Definitio  examinatur. pag. 392. col. 1. B.
  -  Leges præcipientes fures interfici iustæ sunt.  pag. 402. col. 2. A.
  -  Documenta ad diiudicandum materiam grauem in furto. pag. 403. col. 1. B. Qualis etiam   materia requiratur in furto vt concedatur  excommunicatio pro illo. 404. col. 2. B.
  -  In extrema necessitate licitum est accipere rem   alienam. pag. 406. col. 2. A.




  -   
   G
  - 
 Gratitudo.
  -  GRATITVDO non potest accedere ad rationem iustitiæ commutatiuæ. pag. 114. col. 2. C.


  

-   
   H
  -   
   Hæres.
  -  HÆRES institutus à parentibus filiorum spuriorum præstita fide de donanda illis hæreditate peccat mortaliter. pag. 158. col. 2. A. Est tamen verus hæres & dominus illorum bonorum. pag. 159.  col. 2. B.
  -  Hæres sic institutus non præstita fide, non tenetur talia bona donare filio spurio. p. 159.  col. 1. B. Tenetur tamen ex iustitia alere illos, & ex gratitudine alia multa obsequia  illis præstare. ibid. D.
  -  Hæres institutus per testamentum minus solemne iuste possidet, nec tenetur indicare  vitium testamenti. pag. 163. col. 2. A.
  -  Qui ab intestato succederet defuncto potest  iustè agere contra eum qui testamento minus solenni institutus est hæres. pag. 162.  col. 2. D.
  -  Hæres latronis bona fide succedens in bona  defuncti, an præscribat rem. vel fructus eius.  pag. 169. col. 2. C.
  -  Hæres vsurarij. vide verbo vsura. eodem. §.


  -   
   Homicidium, & occisio hominis, tyrannus  insidiæ belli, adulteri.
  -  Qui seipsum interficit contra quod præceptum   peccet. pag. 74. col. 2. C.
  -  Homicidium & occisio hominis in quo differant. pag. 322. col. 1. D.
  -  Quando hominibus præcipitur, non occides  quomodo sit intelligendum  præceptum. ibid.
  -  Error est non licere potestati superiori occidere nisi tantùm illos quos Deus speciali reuelatione vel lege iusserit interfici. p. 321.  col. 2. C.
  -  Per se loquendo erit iniusta lex permittens  priuatis personis vt occidant  malefactorem ante latam  sententiam  à iudice circa factum. p. 326.  col. 1. B. & pag. 422. col. 1. D. Si tamen malefactor iustè sit damnatus, aliquando poterit cuilibet priuatæ personæ permittere illum occidendum. ibid. col. 2. B.
  -  Clericis non est prohibita occisio malefactorum ex iure naturæ. pag. 330. col. 1. C. Nec  iure diuino positiuo. ibid. D. Sed iure ecclesiastico. pag. 331. col. 1. B.
  -  Prælatis ecclesiæ habentibus dominium temporale non est prohibitum concedere autoritatem in causa sanguinis iudici delegato.  pag. 331. col. 2. D. Opposita sententia scrupulosissima probatur. pagina. 332. columna. 1. C.
  -  Nulli licet occidere se directè, nec indirectè.  pag. 336. col. 1. C. Quando autem sit ei licitum permittere se occidi, quando etiam teneatur vel etiam quando sit consilium. explicatur. ibid. col. 2. C.
  -  Ab homicidio excusantur Samson Eleazarus  & Razias, & alij. pag. 337. col. 1. D.
  -  Qui se occidit, contra se peccat peccato opposito propriæ charitati. pag. 338. col. 2. C. In  ordine ad rempub. contra iustitiam commutatiuam, pag. 339. col. 1. A. Similiter per comparationem ad Deum. ibid. col. 2. B.
  -  Innocentem aliquando per accidens occidere  licet. pag. 342. col. 1. D. non tamen ex imperio tyranni. ibid. col. 2. A. nec illum tyranno   occidendum tradere. pag. 343. col. 1. A. Nisi  vltro exire iussus obedire nolit. ibid.
  -  Qui sine occisione inuasoris propriam vitam,  honorem, siue bona temporalia tueri non  potest, non tenetur illum occidere. p. 345.  col. 2. D. & pag. 347. col. 2. A. Imò  consilium    erit non occidere. pag. 345. col. 2. D. aliquando etiam præceptum. pagina. 346. columna. 1. B.
  -  Quando possit aliquis præuenire inuasorem,  vel etiam falsum accusatorem eum occidendo. pag. 349. col. 2. C. & seq.
  -  Non licet intendere occisionem inuasoris in  propria defensione. p. 357. col. 1. B.


  -   
   Honor & fama.
  -  Quid intersit inter honorem & famam. pag.  201. col. 2. C.
  -  Honor quid sit & quotuplex. p. 308. col. 2. B.
  -  Honoris distributio per se pertinet ad rempublicam, sed commissa ciuibus. ibid. D.
  -  Honor si est merè gratuitus in illius exhibitione non potest esse personarum acceptio. pag.  309. col. 2. A.
  -  Resalutare salutantem & iuxta morem patriæ   vnumquemque honorare ex iustitia debemus.  ibid.
  -  Principibus & dominis deberi honorem certum est secundum fidem. ibid. B.
  -  An honorandi sint diuites propter diuitias?  ibid. D.
  -  Honor annexus beneficio ecclesiastico etiam  respicit bonum personæ. pag. 295. col. 1. A.
  -  Honoris & famæ restitutio qualiter sit facienda. vide verbo restitutio. §. Qui infamat, &   §. Honoris.
  -  Infamare in vno loco infamem in alio, quando obliget restituere & quod sit peccatum.  pag. 513. col. 1. A.




  -   
   I
  -   
   Imperator.
  -  IMPERATOR non habet dominium  temporale supra totum orbem. pag. 148. col. 1. C.
  -  Imperator quantum ad aliquid est superior  omnibus principibus Christianis. ibid. columna. 2. D.


  -   
   Incarcerare & detinere.
  -  Quando liceat alicui alium detinere ad horam   ne perpetret malum. pag. 385. col. 2. B.
  -  Quando liceat alicui detinere eum qui se afficit iniuria quoad comprehendatur  à iudice.  pag. 386. col. 1. A.
  -  Incarceratus potest fugere sine impugnatione custodum. pag. 454. col. 2. B. Religiosis  exceptis. pag. 456. col. 1. C. Quod etiam  iuuamen possit illi præstari ad fugam.  ibid. D.
  -  Iustè condemnatus ad pœnam carceris, non  potest fugere ab illo. pagina. 456. columna. 1. A.


  -   
   Inclinatio naturalis.
  -  In homine est triplex inclinatio naturalis.  pag. 17. col. 1. B.




  -   
         I
  -   
   Iniustitia.
  -  INIVSTITIA specificatur ab iniusto.  pag. 501. col. 1. B. Distincti habitus sunt  iniustitia legalis & iniustitia particularis. pag. 66. col. 2. D.
  -  Sola iniustitia quæ est ex intentione & electione facit hominem iniustum. pag. 68.  col. 2. D.
  -  Per se nullus patitur iniustum volens, neque  facit nolens, bene autem per accidens. pag.  71. col. 2. B.
  -  Volitio tamen seu nolitio ex ignorantia aut  violentia  non tollit rationem iniusti. ibid. C.
  -  Consensus damni circa bona quorum custodia non dependet ex hominis voluntate  non tollit rationem iniusti. p. 72. col. 2. B.  & sequentibus.
  -  Liber consensus patientis non tollit rationem   iniusti si non sit respectu eius qui illud infert. pag. 74. col. 2. A.
  -  Iniustitiæ culpa quatenus contra legem est,  reparatur per pœnam à iudice infligendam.  pag. 212. col. 1. B. C.
  -  Iniustitia quam committit se occidens est contra iustitiam commutatiuam in ordine ad  rempublicam. pag. 339. col. 1. C. Et etiam  in ordine ad Deum. ibid. B.
  -  De iniustitia accusati vide verbo Reus.


  -   
   Inquisitores.
  -  Inquisitores relaxantes hæreticos non incurrunt irregularitatem. pag. 365. col. 2. B.


  -   
   Inuentio rei.
  -  Res inuentas quæ non fuerunt alicuius, esse  inuentoris quomodo sit intelligendum.  pag. 394. col. 2. B.
  -  Inueniens thesaurum impropriè dictum tenetur restituere. ibid. D. Si tamen thesaurus  sit propriè dictus cuius sit secundùm ius naturæ, explicatur. pag. 395. col. 1. D. Qualiter tamen sit distribuendus secundum iura  ciuilia declaratur. ibid. col. 2. A. & seq.
  -  Princeps per legem potest applicare sibi thesauros inuentos. pag. 396. col. 2. C.
  -  Qui inuenit res quas verosimile est habere  dominos, tenetur illos quærere. pag. 398.  col. 1. C. Si illi non compareant secundùm  ius naturæ potest illas retinere. ibid. col. 2.  D. Secundùm ius positiuum quid faciendum   sit, explicatur. pag. 399. col. 1. A


  - 
   Irregularitas.
  -  Quid sit. pag. 355. col. 1. C.
  -  Omnis irregularitas est ex iure positiuo.  ibid. D. Nec potest incurri propter actum  purè internum. pag. 356. col. 1. C.
  -  Bigamiæ irregularitas contrahitur ante baptismum, nec per illum tollitur. pag. 357.  col. 1. A.
  -  Ex homicidio ante baptismum non contrahitur. ibid. D. & pag. 358. col. 1. A.
  -  Quod homicidium dicatur voluntarium aut  casuale in ordine ad irregularitatem. p. 358.  col. 1. D. & seq. &. p. 367. col. 1. D.
  -  Quanuis incurratur irregularitas ex homicidio in defensionem honoris & bonorum temporalium. pag. 361. col. 2. D. Et etiam in defensionem vitæ proximi, aut pro conseruanda republica. pag. 363. col. 1. A. Non tamen  propter homicidium in propriæ vitæ defensionem. pag. 360. col. 2. B.
  -  Denuncians in causa sanguinis quando contra  hac irregularitatem. pag. 363. col. 1. D.
  -  Qui docent, consulunt aut præcipiunt vt malefactores occidantur quando maneant irregulares. pag. 365. col. 1. C.
  -  Monachi & clerici exhortantes bellatores non   manent irregulares. pag. 366. col. 2. D.
  -  Qui impedit ne innocens defendatur, manet  irregularis, pag. 368. col. 2. D. Imo etiam  multoties qui non impedit ne occidatur.  pag. 367. col. 2. D. & pag. 369. col. 1. B.
  -  Quando irregularitas sequitur culpam an sufficiat venialis? pag. 370. col. 1. A.
  -  An ille qui dat operam rei illicitæ, ex qua sequitur occisio hominis, semper incurrat irregularitatem? pag. 3. 73. col. 1. A.
  -  Quarum partium corporis humani mutilatio  causet irregularitatem. pag. 3. 74. col. 1. C.
  -  Irregularitas tamen quæ est pœna alicuius  culpæ, intelligitur nomine censuræ in bullis cruciatæ. pag. 376. col. 1. A.
  -  Sohis Pontifex potest dispensare in irregularitate ex homicidio voluntario. pag. 377.  col. 2. C. Etiam occulto. pag. 378. col. 1. B.  Quid autem possit episcopus circa homicidas occultos ante & post Concilium Tridentinum explicatur. ibid. D. & seq.


  -   
   Irrisio.
  -  Irrisio grauius peccatum est quàm contumelia, leuius tamen quàm detractio & susurratio. pag. 526. col. 1. D.
  -  Irrisio virtutis pestilentissimum  vitium. ibid. B.


  -   
   Iudex, vide verbo iudicium.
  -  Iudicem esse iustitiam animatam qualiter sit  intelligendum. pag. 84. col. 2. C.
  -  Non licet illis accipere munera. pag. 496.  col. 1. C.
  -  Quare animum iudicis comparauerit Aristot.  aræ Deorum. pag. 85. col. 1. A.
  -  Deus in sacris literis appellatur iudex, & iudices Dij. ibid. B.
  -  Error est asserere iudicem ob peccatum mortale ipso facto amittere iurisdictionem.  pag. 85. col. 1. D.
  -  Iudex in peccato mortali proferens sententiam quando peccet, vel non. p. 85. col. 1. D.
  -  Iudex tenetur sequi opinionem probabilissimam in ferenda sententia. p. 311. col. 2. C.  Imo non potest eligere æquè probabilem  in gratiam amici. ibid. D.
  -  Iudex extrahens reum ab Ecclesia vsurpat iudicium. pag. 415. col. 2. B. similiter si excommunicatus iudicet, quanuis si sit toleratus  sententia sit valida. pag. 416. col. 1. B.
  -  Iudex tenetur iudicare iuxta allegata & probata. pag. 419. col. 2. A. Quid autem facere  debet quando innocens iuridicè probatur  nocens explicatur. p. 421. col. 1. C. & seq.
  -  Quam pœnam iuris possint relaxare iudices.  pag. 425. col. 2. D. quando etiam  teneantur ad  restitutionem ex relaxatione indeuita. pag.  426. col. 1. B.
  -  An iudex per iniuriam cognoscens  crimen possit procedere vsque ad condemnationem.  pag. 467. col. 2. C.


  -   
   Iudicium.
  -  Huius nominis iudicium variæ significationes.  pag. 77. col. 2. C.
  -  Iudicium formaliter est actus elicitus à prudentia per synesim. pag. 79. col. 2. B.
  -  Iudicium speciali ratione pertinet ad iustitiam.  pag. 39. col. 1. D. & pag. 78. col. 1. C. & pag.  80. col. 1. D. & pag. 81. col. 1. D.
  -  An iudicium  prolatum  à iudice &  à priuata persona sit eiusdem speciei. pag. 81. col. 2. A.
  -  Tres conditiones requisitæ ad rectitudinem  iudicij. pag. 83. col. 2. D.
  -  Quòd iudicium debet procedere ex inclinatione  iustitiæ qualiter sit intelligendum. p. 84. c. 1. D
  -  Iudicium  non  procedens ex inclinatione iustitiæ   quando sit peccatum mortale. p. 85. col. 1. C.
  -  Iudicium  secundum legis præscriptum est proferendum  etiam  à supremo principe. p. 97. col. 1. B.
  -  In causis criminalibus satisfacta parte potest  iudex dispensare in rigore legis: in ciuilibus  autem rarissime. ibid. C.
  -  Iudicium  latum  à tyranno secundum formam iuris  obligat in conscientia. p. 103. colum. 2. A. &   pag. 411. col. 1. A.


  -   
   Iudicium temerarium.
  -  Grauitas seu leuitas iudicij temerarij, & materiæ illius. p. 90. col. 1. C. & col. 2. B.
  -  Iudicium  temerarium, dubium  & suspicio in quibus  conueniant & differant. pag. 89. col. 1. A.
  -  Deliberatum iudicium temerarium etiam suspiciosum ex genere suo est peccatum mortale.  pag. 90. col. 2. D. & pag. 91. col. 1. D.
  -  Qui temerariè iudicat, suspicatur aut dubitat    vsurpat autoritatem Dei. pag. 102. col. 2. B.


  -   
   Ius seu iustum.
  -  Huius nominis ius multiplex acceptio. p. 5.  col. 1. C.
  -  Ius esse obiectum iustitiæ. pag. 8. col. 1. B. &   pag. 15. col. 1. A.
  -  Differentia inter ius & iustum. ibidem.
  -  Iuris omnes diuisiones traduntur. p. 14. col. 1. B.
  -  Tres conditiones requisitæ ad ius seu iustum simpliciter. p. 25. col. 1. D. & pag. 51. col. 2. C.
  -  Ius alia ratione est obiectum iudicij & iustitiæ.  pag. 81. col. 1. D.
  -  Potest haberi ius ad aliquid petendum, vel materiale ius iustitię, vel formale. p. 234. col. 1. D


  -   
   Ius dominatiuum.
  -  Ius dominatiuum distinctum est ab omnibus  alijs. pag. 115. col. 2. B.


  -   
   Ius gentium.
  -  Ius gentium esse partem iuris positiui multis  probatur. pag. 20. col. 1. B.
  -  Ius gentium quasi medium est inter ius naturale & positiuum ciuile. pag. 21. col. 1. A.
  -  Ius gentium possibile est abrogari ex humano beneplacito, pag. 21. col. 1. C.
  -  Imò aliquando piè abrogatum est quantum  ad aliquid. ibid. col. 2. C.
  -  Ius gentium quod alicui principi commune  est cum altero, non potest ab aliquo illorum abrogari sine consensu alterius. p. 22. col. 1. C.
  -  Qualiter ius gentium dicatur naturale. pag.  19. col. 2. A.


  -   
   Ius naturale & positiuum.
  -  Ius conuenienter diuiditur in naturale & positiuum. pag. 11. col. 2. C.
  -  Errat in philosophia qui negat ius naturale.  pag. 11. col. 1. A. (ibid. col. 2. D.)
  -  Iuris naturalis & positiui causæ efficientes.
  -  Eorundem causæ  exemplares. pag. 12. col. 1. D.
  -  Ius naturale immutabile esse, non verò ius positiuum. pag. 12. col. 2. D.
  -  In iure naturali nullam vnquàm factam fuisse  dispensationem. pag. 13. col. 1. B.
  -  Ius naturale duplex. pag. 14. col. 1. C.
  -  Dupliciter potest aliquid pertinere ad ius naturæ. pag. 15. col. 1. B.
  -  Circa id quod est de iure naturæ negatiuè potest ius positiuum  aliquod determinare. ibid. C.
  -  Ius naturale non propriè sed per quandam  similitudinem ponitur in brutis. p. 17. col. 1. A. & B.
  -  Nihilominùs ius naturale cum aliqua proprietate conuenit brutis. ibid. col. 2. C.
  -  Ius positiuum diuiditur in ius gentium & ciuile. pag. 19. col. 2. D.


  -   
   Iustitia.
  -  Hæc nomina iustitia, iustificatio & iustus dupliciter accipiuntur. pag. 5. col. 1. D. & pag.    31. col. 1. D.
  -  Actus in quo reperitur ratio formalis iustitiæ   necessario est bonus ex omnibus circunstantijs. pag. 6. col. 2. B.
  -  Qualiter iustitia differat ab alijs virtutibus.  pag. 5. col. 2. C. & sequent.
  -  Rectitudo iustitiæ secundùm rationem genericam sumitur per ordinem ad agens, secundùm verò rationem specificam per ordinem   ad alterum. pag. 7. col. 1. C.
  -  Quæ  æqualitas sit sufficiens ad veram rationem iustitiæ. pag. 26. col. 1. B.
  -  Iustitia conuenienter definitur quod sit perpetua  & constans voluntas, &c. pag. 31. col. 1. C.
  -  Quare sola iustitia inter omnes virtutes in ordine ad voluntatem definiatur. p. 32. col. 1. D.
  -  Iustitia sola ex omnibus virtutibus est bonum   alienum. p. 34. col. 2. C. & pag. 35. col. 1. C.
  -  Iustitia qualiter requirat diuersitatem suppositorum. pag. 34. col. 2. D.
  -  Iustitia actualis potest esse ad alterum qui non   existat. pag. 35. col. 2. A.
  -  Iustitia est in voluntate. pag. 39. col. 1. C. &   pag. 60. col. 2. D. & pag. 61. col. 1. A.
  -  Iudicium est actus elicitus à iustitia. pag. 39.  col. 1. D. & pag. 78. col. 1. C.
  -  Iustitię omnes diuisiones traduntur. p. 51. col. 1.
  -  Tres conditiones necessariæ ad iustitiam. pag.  51. col. 2. C.
  -  An omnis iustitia versetur tantùm erga operationes. pag. 60. col. 1. C.
  -  Medium iustitiæ est medium rei, aliarum autem virtutum  medium rationis. p. 61. col. 2. D.
  -  Qualiter iustitia excedat misericordiam  & excedatur ab illa. p. 65. col. 1. B. D. & col. 2. A.


  -   
   Iustitia commutatiua & distributiua.
  -  Iustitiam commutatiuam & distributiuam  specie differre. pag. 112. col. 2. B.
  -  Iustitia commutatiua est species specialissima iustitiæ. pag. 114. col. 2. D.
  -  Inter Deum  & hominem & inter patrem  &  filium   non reperitur propriè iustitia commutatiua   sed aliquid altius. pag. 340. col. 1. A. Potest  tamen homo peccatum iniustitiæ  commutatiuæ   committere. p. 339. col. 1. B. &. p. 340. col. 1. A


  -   
   Iustitia legalis & particularis.
  -  Probabile est iustitiam  legalem excedere particularem  secundum  rationem virtutis, excedi autem ab  illa secundum  rationem iustitiæ: probabilius  tamen   est excedere eam  secundum  omnem  rationem. p. 45.  col. 2. D. & p. 46. col. 1. A. & p. 47. col. 2. B.
  -  Quando iustitia legalis obliget ad restitutionem. pag. 47. col. 1. A.
  -  Iustitia legalis est distincta ab omni virtute.  pag. 49. col. 1. C.
  -  Qualiter intelligendum sit iustitiam legalem esse    eandem cum omni virtute. pag. 50. col. 1. A.
  -  Iustitia legalis dirigit alias virtutes in bonum  commune. pag. 50. col. 1. D.
  -  Iustitia legalis generaliter dicta diuiditur in  epicheiam & iustitiam legalem strictè dictam. pag. 52. col. 2. D. Differentia inter iustitiam legalem & epicheiam. ibidem.
  -  Earundem ad Synesim & Gnomin comparatio. pag. 53. col. 1. C.
  -  Iustitia legalis eadem est secundum  speciem  atomam   in Principe & subditis. pag. 54. col. 1. C.
  -  Qua ratione iustitia legalis quæ est in principe dicatur architectonica. pag. 55. col. 1. B.
  -  An iustitia legalis vendicet sibi materiam determinatam. pag. 58. col. 2. C.
  -  Vtraque hæc iustitia versatur circa operationes. pag. 60. col. 2. D.


  -   
   Iustitia vindicatiua.
  -  Vindicatio quatenùs est in iudice secundùm  omnem considerationem est actus iustitiæ   commutatiuæ. pag. 114. col. 1. B.
  -  Petitio vindictæ in eo qui habet famam suam  alijs obligatam est actus iustitiæ commutatiuæ. pag. 114. col. 1. D.




  -   
   L
  -   
   Lex.
  -  EIVSDEM autoritatis esse condere legem & illam interpretari qualiter sit  intelligendum. pag. 102. col. 1. B.
  -  Leges concedentes  præscriptionem possessori malæ fidei contra  legem naturę sunt. p. 167. col. 1.
  -  Iniustitiæ culpa quatenus est contra legem  non punitur restitutione sed per sententiam   iudicis. pag. 212. col. 1. C.
  -  Leges vt in plurimum tantùm puniunt peccata consummata, ibid. D.
  -  Lex pœnalis si pœnam infligendam pronuntiet, ante iudicis condemnationem non obligat ad pœnam soluendam. pag. 213. col. 1. D.  Imò etiam si contineat pœnam latam nisi sola  censuræ ecclesiasticæ pœna. ibid. col. 2. A. B.
  -  Leges præcipientes ne eligantur nisi qui sunt de  gremio ecclesiæ sint iustæ. p. 296. col. 2. C.
  -  Leges circa deceptionem in contractu emptionis & venditionis sunt tantum permissiuæ.  pag. 542. col. 2. B. Istarum ad leges præscriptionem differentia. ibid. D.


  -   
   Liberalitas.
  -  Liberalitas versatur circa passiones & operationes. pag. 61. col. 1. D.


  -   
   Libertas.
  -  Efficacia gratię  non tollit libertatem. p. 37. col. 1.




  -   
   M
  -   
   Maledictio.
  -  MALEDICTIO peccatum mortale  est ex genere. pag. 530. col. 2. A.


  -   
         Martyres.
  -  Qualiter martyres sint voluntarij  &  inuoluntarij in consensu  proprię mortis. p. 338. col. 2. D


  -   
   Meritum.
  -  Plus quam periculosum est negare meritum  in actu Christi Domini quo voluit mori.  pag. 36. col. 2. D.


  -   
   Mineralia.
  -  Mineralia auri & argenti ad quos pertineant  secundùm ius naturale & positiuum. pag.  397. col. 2. D.


  -   
   Misericordia.
  -  Misericordia humana versatur simul circa  passiones & operationes. pag. 61. col. 1. B.


  -   
   Monopolium.
  -  Monopolium quotupliciter possit fieri. pag.  537. col. 1. D.
  -  Facientes monopolium, quando teneantur ad  restitutionem. ibid. col. 2. D.
  -  Mons pietatis quid sit. pag. 652. col. 1. B.
  -  Tres conditiones illius examinantur an sint  iustæ. ibid. col. 2. B.
  -  Mons pietatis pijssimus est. p. 653. col. 1. A.
  -  Apud quem resideat eius dominium. pag. 654.  col. 2. B.


  -   
   Moyses.
  -  An excusandus sit Moyses à crimine homicidij in occisione Ægyptij. pag. 104. col. 1. C.


  -   
   Murmuratio.
  -  Quando murmuratio sit peccatum mortale,  vel veniale. pag. 95. col. 1. C.
  -  Murmuratio reducitur ad aliquod aliud ex  peccatis linguæ. pag. 526. col. 2. B.


  -   
   Mutilatio.
  -  Licitum est mutilare hominem de voluntate  ipsius propter salutem totius. pag. 382. col.  1. B. Non tamen contra voluntatem eius nisi  apud alterum sit cura illius. ibid. C. Nemo  tamen tenetur pati abscisionem alicuius  membri etiam propter vitam seruandam.  ibid. D. Quando autem possit seipsum mutilare homo, explicatur ibid. col. 2. B.
  -  Vide verbo irregularitas. §. Quarum partium.




  -   
   N
  -   
   Negligentia.
  -  QVANDO  & quæ negligentia in custodia rei obliget ad restitutionem.  Vide verb. restitutio. §. commodatarius  & tribus sequen. &. §. qui ex officio. &c.


  -   
   Negotiatio.
  -  Quando liceat negotiatoribus emere magnam   copiam mercium, vt minutatim vendant. pag.  561. col. 1. A. An liceat negotiatoribus ex  officio aliquantùm cariùs vendere res quam   alij. ibid. col. 2. A.




  -   
    O
  -   
   Obiectum.
  -  OBIECTVM analogum potest dare  vnitatem specificam habitui. pagina  32. col. 2. D.


  -   
   Occisio & occidere.
  -  Error est Manichæorum  non licere occidere bruta, & euellere plantas. pag. 316. col. 2. D.


  -   
   Officia publica secularia.
  -  Rex habet dominium  horum  officiorum. pag. 302.  col. 1. B. Ex natura sua venalia sunt. pa. 303.  col. 1. D. Et de facto vendi possunt debitis conditionibus seruatis. ibid. Illi etiam quibus donata sunt à Rege possunt vendere iustè si  seruentur  conditiones. col. 2. C. Inter ista, quę   habent annexam administrationem iustitiæ vendi non possunt stando in iure communi & in legibus Hispaniæ. ibid. col. 2. D.
  -  Possessor istorum  officiorum habens facultatem  solum transferendi si vendat peccat mortaliter & venditio est irrita. pag. 304. col. 1. C.
  -  Huiusmodi officia ex natura sua distribuenda   sunt dignioribus. pag. 305. col. 1. C.




  -   
   P
  -   
 PATRONVS Iaicus non est distributor  sed dispensator. pag. 300. col. 1. C.
  
 Sub mortali debet præsentare in episcopatum digniorem. pag. 298. col. 2. C. Imò   probabiliùs est quòd etiam in quodlibet beneficium ecclesiasticum. pag. 299. col. 1. A.

  -   
   Pœnitentia.
  -  Quare præceptum pœnitentiæ  non obligat statim post peccatum  commissum. p. 273. col. 1. C
  -  Pœnitentia est specialis virtus iustitiæ quę ad  commutatiuam reducitur. pag. 340. col. 1. D.

  
  -   
   Posseßio rei.
  -  Quid sit. pag. 117. col. 1. A.
  
  
  -   
   Pragmatica.
  -  Circa pragmaticam taxantem pretium tritici tria  documenta necessaria. pag. 540. col. 1. D.

  
  -   
   Præceptum.
  -  Actione materialiter tantum pertinente ad aliquam virtutem potest quis adimplere præceptum. pag. 6. col. 2. C.
  -  Præcepta decalogi an omnino sint indispensabilia. pag. 13. col. 1. C. D.

  
  -   
   Prælatus.
  -  Prælatus peccat peccato acceptionis personarum si bona, quæ gratiæ  dicuntur, conferat solis sibi auxiliaribus. pag. 282. col. 2. B.
  -  Prælatus præsens qui permittit sibi subditum   infamare aut infamari, peccat contra iustitiam. pag. 518. col. 1. C.

  
  -   
   Præscriptio & vsucapio.
  -  Significationes harum vocum explicantur.  pag. 165. col. 2. C.
  -    Qualiter apud Iuristas differat inter præscriptionem &  vsucapionem. pag. 166. col. 1. A.
  -  Possessor malæ fidei nunquam potest præscribere. pag. 167. col. 1. C. Possidens autem sine titulo, aliquando potest. p. 169. col. 2. B.
  -  Præscriptio cum debitis conditionibus confert verum dominium rei possessæ. ibidem  col. 2. B. Quæ autem sint istæ debitæ conditiones explicatur. pag. 168. col. 2. D.
  -  Hæres latronis qui bona fide succedit in bona  defuncti si possit præscribere. pagina. 169.  col. 2. D.
  -  Ex quo temporis spatio incipiat tempus præscriptionis quando aliquis dubitat an res sit  sua. pag. 171. col. 2. A. Si tale dubium occurrat in tempore præscriptionis non interrumpit illud. pag. 171. col. 2. D. Litis tamen  contestatio  interrumpit illud. pag. 172. col. 1. D.
  -  Vtrùm bona fides necessaria ad prœscribendum   admittat secum aliquam hæsitationem. pag.  170. col. 1. C.
  -  Fructus rei vtilis præscribit spatio triennalis  qui bona fide emit eam à latrone. pag. 257.  col. 1. A.

  
  -   
   Primogenitus, primogenitura.
  -  Primogeniti bonorum primogenituræ  habent   verum dominium. pag 116. col. 2. C.

  
  -   
   Procurator.
  -  Procurator ex quanta negligentia teneatur ad  restitutionem damni pag. 489. col. 2. C.

  
  -   
   Promißio.
  -  Promissio purè interna non transfert dominium. pag. 151. col. 2. C. Nec verbis declarata in absentia eius cui fit obligat ex iustitia.  pag. 153. col. 1. C. Nisi subditos legibus Castellæ. ibid. D.
  -  Promissio etiam per vim extorta si iuramento sit confirmata obligat in conscientia.  pag. 152. col. 1. D.
  -  Obligatio ex promissione alia pertinet ad veracitatem, alia ad iustitiam. ibid. col. 2. D.  & pag. 153. col. 1. C.
  -  Promissio alia est interna, alia signis externis  declarata. pag. 153. col. 1. A.

  
  -   
   Prudentia.
  -  Prudentia monastica distincta virtus est à politica. pag. 49. col. 2. C.
  -  Ferè nunquam aliquis peccat contra solam  prudentiam. pag. 74. col. 2. C.
  -  Quomodo comparetur prudentia ad virtutes  morales. pag. 81. col. 1. B.
  -  Prudentia est immediata regula iusti iudicij.  ibidem. D.
  -  An actus iudicij in iudice eliciatur à  prudentia   gubernatiua vel particulari. p. 82. col. 1. B.
  -  Pignus, vide verbo vsura. §. Fructus pignoris.

  
  

  -   
    R
  -  RAPINA, vide verbo furtum.
  -   
   Repercußio.
  -  Nullo modo est licitum repercutere eum   qui iam separat se ab aggressione. pag. 348.  col. 1. D.
  -  Regetitio in iudicio quando  concedatur vel non   concedatur. p. 237. col. 1. C. & 239. col. 1. D.

  
  -   
   Religiosus.
  -  Nullus religiosus sine licentia prælati potest  alienare aliquid sibi ad vsum concessum.  pag. 119. col. 2. B.
  -  Inter religiosos etiam seruandæ sunt leges iustitiæ distributiuæ. pag. 297. col. 2. C.
  -  Religiosis iure communi interdicta est appellatio. pag. 451. col. 2. D.
  -  Religiosis non licet fugere de carcere, aliquibus casibus exceptis. pag. 456. col. 1. C.

  
  -   
   Reus.
  -  Reus qui deliquit contra legem quæ continet  pœnam latam de priuatione bonorum, an  expolietur illis ante iudicis sententiam. pag.  213. col. 2. C. An etiam teneatur ad restitutionem si per iniquitatem sententiam euaserit. pag. 215. col. 1. B. & pag. 445. col. 1. D.
  -  Quæ requirantur vt iudex possit interrogare  reum de aliquo delicto. pag. 441. col. 1. B.
  -  An conuictus de aliquo crimine teneatur manifestare reliqua &  complices. ibid. col. 2. C.
  -  Quando iudex dubius sit, possit interrogare  reum vel non, possit interrogare. p. 442. c. 2. B.
  -  Reus iuridicè interrogatus tenetur respondere veritatem etiam si sit occidendus. pagin.  443. col. 2. B. Si tamen mentiatur, potest solum venialiter peccare. ibid.
  -  Quando  contra  ordinem iuris interrogatur qualiter possit respondere. pag. 447. col. 1. B.
  -  An reus falsò negans crimen teneatur restituere famam accusatori. pag. 449. col. 1. B.
  -  Quando liceat reo damnato appellare. pag.  451. col. 1. D.
  -  Innocens probatus reus quando possit se defendere. pag. 453. col. 2. C.
  -  Non licet damnare reum vt ipse sumat venenum. pag. 456. col. 2. A. Nec tamen tenetur  comedere damnatus ad mortem famis. pag.  457. col. 1. B.
  -  Rei & testis examinatio per tormenta quando sit licita. pag. 475. col. 2. C.

  
  -   
   Restitutio.
  -  Huius nominis diuersæ acceptiones. pagina  174. col. 1. C.
  -  Restitutionis definitio. ibid. col. 2. B.
  -  Restitutio dupliciter fit. pag. 63. col. 1. B.
  -  Restituere est de necessitate salutis, necessitate præcepti. pag. 177. col. 1. B. Affirmatiuum     est hoc præceptum includens negationem.  pag. 178. col. 1. A. Qualiter illam includat  explicatur. pag. 272. col. 2. D.
  -  Qui infert nocumentum consentienti nihil  illi tenetur restituere, aliquando tamen alijs  tenebitur. pag. 71. col. 2. D.
  -  Obligatio restitutionis, vel ex iniqua acceptione, vel ex re accepta oritur. ibid. C. &   pag. 251. col. 1. D.
  -  Non omnis redditio rei alienæ est restitutio.  ibidem. D.
  -  Læsio in bonis spiritualibus per se non obligat ad restitutionem. pag. 179. col. A. De  auocante aliter aliquem à religione ad quid  teneatur explicatur. pag. 180. col. 2. C.
  -  Læsio in membris corporis obligat ad restitutionem. pag. 182. col. 1. B. Abundè satisfacit huiusmodi damnis qui per sententiam  iudicis punitur. pag. 183. col. 2. C. An huiusmodi læsiones sint necessariò reparandę in alio genere bonorum. pag. 184. col. 1. A  Qualiter autem se debeat habere confessarius erga huiusmodi læsores. ibid. D. Damna ex tali læsione consecuta debent restitui. pag. 185. col. 1. D. Nisi ad certamen prouocatus læserit. ibid. col. 2. D. Veletiam nisi  læsus libens ad certamen accesserit. ibid. C.  Hæredibus autem necessarijs percussi tantum debet fieri restitutio. pag. 186. col. 2. C.  Hæredes etiam percussoris tenentur ad restitutionem. pag. 187. col. 2. B.
  -  Qui ex certa malitia damni creditoris occidit  debitorem, tenetur ad restitutionem. pag.  188. col. 2. B.
  -  Stuprator virginis vltrò consentientis in stuprum, nihil tenetur restituere. pag. 189. colum. 2. B. Per vim autem aut fraudem, aut  extraordinarijs diligentijs inducens ad stuprum tenebitur. pag. 190. col. 1. C. Non tamen in integrum dotare. pag. 191. col. 1. C.  Si etiam mulierem aliâs corruptam vi oppresserit, tenebitur ad reparationem damni  illati. ibid. col. 2. B. Sicut & inficiens illam  infirmitate, ipsa inuoluntaria existente circa hoc. ibid. C.
  -  Infamans tenetur ad restitutionem famæ. pag.  192. colum. 2. C. Duobus casibus exceptis.  pag. 195. col. 1. A. & C. Qualiter autem facienda sit talis restitutio explicatur. pag.  193. col. 1. B. Debet etiam infamator reparare famam cum dispendio propriæ famæ.  pag. 195. col. 2. B. Verosimiliùs est infamatorem non teneri ad restitutionem famæ   in alio genere bonorum, nisi sic conueniat inter partes vel mulctetur à iudice pœna pecuniaria. pagina. 197. columna. 2. D.    Nullus condonans iniuriam infamatori peccat nisi ex circunstantijs. pag. 199. col. 2. C.  Imò valde meritoria est talis condonatio.  pag. 200. col. 2. C. Nisi sit prælatus, qui contra iustitiam peccabit condonans satisfactionem. pag. 199. col. 1. D. Nec valet condonatio semper, & quando valet tenetur renuntiare prælatiæ, nec infamator deobligatur à satisfactione. ibid. col. 2. D. & pagina  201. col. 1. A. Nec respectu personæ priuatæ si non potuit condonare deobligatur.  pag. 200. col. 2. A.
  -  Circa obligationem eius qui iniustè aliquem  à beneficij consecutione impediuit explicatur mens D. Tho. pag. 203. col. 2. B. Qui iniquè per medium contra iustitiam commutatiuam tantum impediuit aliquem à consecutione boni ex liberalitate sibi conferendi,  tenetur ad restitutionem. p. 204. col. 2. B.  Si autem impediuit à consecutione boni conferendi ex iustitia distributiua ad quid teneatur, explicatur. pag. 205. col. 1. B. Qualiter autem perpendendum sit damnum in ista  materia explicatur. pag. 208. col. 1. C.
  -  Omnis offensa in proximum reparanda est restitutione. pag. 212. col. 1. A. Obligatio autem hæc semper prouenit ex læsione iustitiæ commutatiuæ. pag. 47. col. 1. A. & 207.  col. 2. C. & 314. col. 1. C.
  -  Tributa quæ non soluit venditor, vel etiam  transferens merces de regno in regnum quando &  quamdiu restituere teneatur. pag. 217.  col. 2. C. & D.
  -  Lignorum cæssio, vel fructuum perceptio in  syluis communitatis non obligat ad restitutionem. pag. 219. col. 1. A. &. p. 220. col. 1. C.  In syluis autem priuatæ personæ, sed ab ea  non consitis sola deuastatio, si autem sint  ab ea consitæ quodlibet damnum obligat.  pag. 219. col. 1. B. & 2. C. Quanta autem debeat esse materia vt horum restitutio obliget sub mortali. pag. 119. col. 2. D.
  -  Pastus pecorum in syluis circundatis statim  obligat ad restitutionem, secus in non circundatis. pag. 220. col. 2. D.
  -  Qui venantur aut piscantur aut aucupantur  in syluis & fluminibus patentibus etiam si  priuatæ personæ sint, sola deuastatio obligat ad restitutionem. pag. 222. col. 2. D. In  circundatis autem quodlibet damnum. pag.  223. col. 1. C. Quanuis de animalibus liberis vt auibus, oppositum sit probabile. ibid.  D. & col. 2. D.
  -  Aucupantes columbas intra columbarium  tenentur ad restitutionem. pag. 224. colum. 2. D.  Extra verò citra leucam quanuis peccent:      nisi fecerit stragem illarum non tenentur.  pag. 225. col. 1. A.
  -  Qui inuoluntariè alium damnificauit non tenetur ad restitutionem. pag. 227. col. 2. B.  Qui voluntariè interpretatiuè  tantum; siue formaliter sed secundariò; siue ex directa intentione, inferunt damnum, tenentur ad restitutionem. Primus minimi pretij rei. ibid. C.  Secundus, iustissimi pretij. pagin. 228. col.  1. A. Sed tertius rigurosissimi. ibid. C.
  -  Restitutio semper fit ei à quo res ablata est,  sed cum triplici moderamine. p. 231. col. 2. A.
  -  Si ex retentione debiti sequitur damnum corporale ei soli cui reddit, non potest reddere  etiam si instet petens, si autem fuerit spirituale debet reddere. pag. 233. col. 1. A. Et si  ex redditione sequitur damnum contra iustitiam tenebitur ad restitutionem. pagina  235. col. 1. C.
  -  Ex receptione pecuniæ vt alij damnum inferat,  non obligatur recipiens ad restitutionem  secundùm ius naturæ. pag. 237. col. 2. B. Iure etiam positiuo hoc ipsum probabilius  est. ibid. D. Qui autem recipit illam vt desistat ab iniuria contra dantem obligatur.  pag. 239. col. 2. B. Et etiam si iniuria sit contra personam coniunctam danti. pag. 240.  col. 1. D. Iudex autem recipiens pecuniam  vt proferat sententiam iniquam tenetur ad  restitutionem. pag. 241. col. 1. C.
  -  Fœmina non tenetur restituere id quod recepit pro actu turpitudinis. pa. 241. col. 2. D.  & pag. 242. col. 2. A. Vir autem id quod prodigè promisit, etiam si iuramento confirmet non tenetur dare, ibid. C. licèt illa recipiens possit retinere. ibid. D.
  -  Quando est dubium de dominio rei restituendæ, inter illos pro quantitate dubij diuidenda est. pagin. 242. col. 2. C. Si tamen nullus  comparet secundùm ius naturæ diuidenda  esset suis conciuibus. pag. 244. col. 1. C. Legibus tamen ecclesiasticis pauperibus sunt  applicata. ibid. col. 2. A.
  -  Mortuo creditore ei qui succedit in ius defuncti necessario est facienda restitutio. pagin.  242. col. 2. C.
  -  Si autem sit absens debitum transmittendum  est illi. pag. 243. col. 2. A. Expensis debitoris si debet ratione rei acceptæ. pagin. 247.  col. 1. C. Si autem perit in via cui pereat  explicatur. ibid. col. 2. A.
  -  Debitore vel parentibus eius, vel etiam maximo amico eius existentibus in extrema necessitate rei restituendæ non tenetur illam  restituere creditori in eadem. pag. 248. colum. 2. A.
  -   Qui rem furtiuam paruo pretio emit, domino  restituendam potest reseruare pretium datum. pag. 252. col. 1. D. Si autem per ignorantiam emat illam probabile est non posse rescindere contractum, sed debere tradere domino. ibid. col. 2. C. Si talem rem bona fide emens, bona fide vendat, tenetur  seruare indemnem emptorem. pagin. 255.  colum. 1. A. Dum tamen bona fide possidet tantum tenetur restituere fructus qui  apud ipsum manent, vel ex quibus factus  est ditior. pag. 256. col. 2. A. Mala fide vel  dubia emens à latrone, tenetur restituere  domino rem & lucrum cessans, & damnum  emergens & fructus etiam consumptos.  pag. 257. col. 2. C. Sed bona fide emens à   principio, postea dubitat an sit vendentis,  quid debeat facere explicatur. pagin. 258.  col. 2. C.
  -  Commodatarius etiam si ex minima negligentia res apud ipsum pereat tenetur ad restitutionem in integrum. pag. 260. col. 1. B.  & col. 2. D. Secus si fortuito pereat duobus casibus exceptis. ibid. A. & pagin. 262.  col. 2. D. Mutuatarius autem in omni euentu tenetur. pag. 261. col. 1. A.
  -  Depositarius si depositum apud ipsum pereat,  ex sola negligentia graui tenebitur ad restitutionem. pag. 261. col. 2. C. Duobus casibus exceptis. pag. 263. col. 1. A. & B.
  -  Conductor ex leui tenebitur. pag. 262. columna. 2. C.
  -  Res inferioris ordinis nemo tenetur restituere cum detrimento rerum superioris ordinis. pag. 264. col. 1. B. & pag. 265. col. 1. B.  Tribus casibus exceptis. ibid. col. 2. B.
  -  Adulteri tenentur ad reparationem damni  prouenientis filijs legitimis. p. 266. col. 1. B.
  -  Qui hospicio fauet iniquitati etiam tenetur  ad idem. pag. 269. col. 1. B.
  -  Qui ex officio & pacto sunt custodes boni  cuiuscunque ex leui negligentia tenentur  ad restitutionem. pag. 269. col. 1. D.
  -  Socij damnificantes singuli tenentur ad integram restitutionem. pag. 268. col. 1. D. Si  autem aliquis iam restituit, quando teneantur cæteri illi refundere. pag. 270. col. 2. A.
  -  Quoties aliquis proponit non restituere peccat de nouo. pag. 273. col. 2. B. Et etiam  quoties petenti creditori rem vel illa indigenti non restituit. ibid. C. D.
  -  Res debet restitui cum proprio detrimento  creditori qui simile detrimentum patitur.  pag. 274. col. 2. C.
  -  Quando ex iniustè acquisitis melioratur vel  conseruatur status acquirentis quid restituere debeat. pag. 272. col. 1. C. & pag. 276.  col. 1. B.
  -  Ordo seruandus in restitutione talis debet seruari. Primò debita certa præferenda sunt  incertis. pag. 277. col. 1. C. Secundò, quæ   in propria specie extant prius sunt restituenda. ibid. D. Tertiò, creditores omnes  hypothecarij præferendi sunt chirographarijs, & inter illos priuilegiati non priuilegiatis. pag. 278. col. 1. A. C. Quartò, inter  chirographarios, debitum ex impensa funeris omnibus est præferendum. ibid. D.  Quintò, debitoribus non priuilegiatis pro  rata restituendum est. ibid. B. Sextò, qui  autem contra prædictum ordinem præueniunt socios tenentur illis restituere. ibid. C.
  -  Præterea vide verbo Adulteri, & verbo Aduocatus & verbo Consiliarius iniquitatis.  & verbo Iustitia legalis. §. 2. & verbo Procurator.

  
  

  -   
   S
  -   
   Satisfactio.
  -  SATISFACTIO Christi Domini qualiter fuerit ad alterum. pag. 27. col. 1.  A. & 34. col. 2. D.

  
  -   
   Secretum.
  -  Secretum quando non possit vel etiam quando  debeat manifestari. pag. 465. col. 2. A.
  -  Reuelare secretum non est mortale ex genere. pag. 471. col. 1. B.

  
  -   
   Sententia.
  -  Sententia tripliciter potest esse iniqua. pag.  97 col. 2. B.
  -  Iniusta autem dupliciter. ibid. D.
  -  Iniusta sententia quando obliget in foro conscientiæ vel non. ibid. C & sequen.
  -  Qualiter sententia iusta in foro exteriori, obliget etiam in conscientia. pag. 154. col. 1. D.
  -  Per sententiam iudicis potest quandoque homo obligari ad id quod antea non obligabatur, etiam si nullus fuerit error iuris vel facti. pag. 254. col. 1. B.

  
  -   
   Seruus & seruitus.
  -  Saraceni in bello Granatensi vltimo capti iustè potuissent in seruitutem redigi. pag. 22.  col. 1. A.
  -  Seruitus vnius hominis ad alterum siue naturalis siue legalis potest esse iusta. pagin. 125.  col. 2. D.
  -  Seruitus naturalis vnius hominis ad alterum  in rigore non est appellanda seruitus. pag.  126. col. 1. C.
  -  Seruitus legalis duplici titulo legitimè fuit  introducta. ibid. D.
  -  Inter Christianos seruitus legalis non potest  superuenire baptismo. ibid. col. 2. D.

  
  -   
      Simpliciter siue secundùm quid tale.
  -  Aliquid dicitur simpliciter siue secundùm  quid tale dupliciter. pag. 25. col. 1. D.

  
  -   
   Synesis & Gnomi.
  -  Synesis & Gnomi inter se differentia, & eorundem ad iustitiam legalem & epicheiam  comparatio. pag. 53. col. 1. C.

  
  -   
   Societas.
  -  Societatis contractus quid sit & quotuplex.  pag. 635. col. 2. D.
  -  An in huiusmodi contractu possit aliquis obligare socium vt seruato capitali integro, rependat lucrum. pag. 636. col. 1. C.
  -  Qualiter sit diuidendum lucrum inter socios.  pag. 268. col. 2. D. De diuisione verò iacturæ. pag 639. col. 2. C.

  
  -   
   Stuprum.
  -  Qualiter distinguatur ab alijs speciebus luxuriæ. pag. 340. col. 1. D.

  
  -   
   Subiectum.
  -  Subiectum alicuius formæ duplici diuisione  diuiditur. pag. 120. col. 1. A.

  
  -   
   Summus Pontifex.
  -  Habet ministerialem potestatem vniuersalem   circa temporalia in ordine ad finem  spiritualem   animarum. p. 138. col. 2. D. &. p. 145. col. 2. D
  -  Directè  & per se non habet potestatem  temporalem supra totum orbem. pag. 144. col. 1. C.
  -  Habet dominium rerum quas Imperatores donauerunt Ecclesiæ. pag. 145. col. 1. C.
  -  Non est dominus officiorum ecclesiæ. pagina  302. col. 1. D.
  -  Se subijcere potestati seculari in rebus temporalibus. pag. 414. col. 2. A. Non tamen in  omnibus. ibid. D.

  
  -   
   Suspicio.
  -  Suspicio, dubium &  iudicium  temerarium in quo  conueniant & differant. pag. 89. col. 1. A.
  -  Quæ sit materia grauis respectu suspicionis,  declaratur pag. 90. col. 1. C.
  -  Suspicio de malo proximi ex genere suo est  peccatum mortale. pag. 90. col. 2. D.
  -  Suspicionis plures gradus condistinguuntur.  pag. 88. col. 2. D.

  
  -   
   Susurratio.
  -  An omnes susurrationes sint eiusdem speciei  atomæ. pag. 520. col. 2. D.
  -  Grauius peccatum est quam contumelia & detractio. pag. 522. col. 2. C.

  
  

  -   
   T
  -   
   Tabellio.
  -  TABELLIO  & falsus testis infamantes aliquem in iudicio quando & qualiter restituere debeant. p. 265. col. 2. B
  -  Tabellio faciens scripturam vsurarum quando teneatur ad restitutionem. p. 620. col. 2. B.
  -    Testamentum, vide verbo hæres §. hæres institutus, & sequenti.

  
  -   
   Testis.
  -  In quibus casibus possit interrogari testis &   ipse teneatur testificari. pag. 459. col. 2. C.
  -  An possint examinari testes contra eum de  quo nulla præcessit infamia. pag. 461. colum. 2. D.
  -  Testis qui se abscondit vt non cogatur testificari, an peccet & teneatur restituere damna. pag. 462. col. 2. C.
  -  Iuridicè interrogatus tacens vel mentiens ad  quid teneatur. pag. 464. col. 1. A.
  -  Testis etiam iuridicè interrogatus potest non   respondere, si per correctionem speret emendam. ibid. col. 2. D.
  -  An teneatur testis deponere si solus sit conscius delicti. pag. 465. col. 1. C.
  -  Ex consanguineis & affinibus qui admittantur   vel non ad testificandum. pag. 465. col. 2. D.
  -  Quibus casibus possit testificari testis si dubitat, an legitimè interrogetur. pagina. 466.  col. 1. D.
  -  Qualiter respondere possit testis contra ordinem iuris interrogatus. pag. 467. col. 1. D.
  -  Casus in quibus testis ex charitate tenetur vltrò testificari in causis ciuilibus. pag. 469.  col. 2. B. In causis vero criminalibus. pag.  470. col. 1. A.
  -  Secundùm legem naturæ, secundùm legem diuinam & humanam quis numerus testium  requiratur. pag. 473. col. 2. D.
  -  Quando requirantur testes contestantes circa  factum singulare. pag. 476. col. 2. C.
  -  Quando liceat reo testimonium alicuius repellere per manifestationem criminis. pag.  478. col. 2. D. Et si crimen falsum illi obijciat quòd peccatum committat. pag. 479.  col. 2. D.
  -  An accipiens pretium pro testimonio ferendo   teneatur ad restitutionem. pag. 482. col. 1. C.

  
  -   
   Theologus.
  -  In examine beneficiorum Theologus præferendus est Canonistæ etiam si aliquantum  excedatur propriæ facultatis peritia. pag.  290. col. 1. D. Vide verbo Episcopus. §. ad  episcopale, &c.

  
  -   
   Titulus ad rem poßidendam.
  -  Quid sit. pag. 117. col. 1. A.

  
  -   
   Tributum.
  -  Tributa quo iure debeantur principibus. pag.  215. col. 2. D.
  -  Genera tributorum  explicantur. p. 216. col. 2. C.
  -  Quatuor obseruanda in iustificatione tributorum. ibid. col. 1. D.
  -  Naturali ratione, & secundùm fidem certum    est tributa esse soluenda ante iudicis condemnationem. pag. 217. col. 2. A.
  -  Qui vendit merces suas sine dolo in occultanda venditione, non tenetur requirere Publicanum ad solutionem tributi. ibidem.  Quando autem liceat cum cautela occultare venditionem explicatur. pag. 218. col. 1. A.  Quando etiam & quandiu aliquis teneatur  ad restitutionem ex omissione solutionis  tributi. pag. 217. col. 2. D. & 218. col. 1. C.
  -  Vide verbo restitutio. §. tributa.

  
  -   
   Tyrannus.
  -  Tyrannum qui per vim occupat rempublicam,  quilibet ciuis potest occidere. pagin. 324.  col. 2. D. Imò  & quilibet alius extraneus  iure defensionis innocentium. p. 325. col. 1. A.
  -  Eum autem qui est tyrannus quia tyrannicè   gubernat, nemini licet occidere. pag. 324.  col. 2. D. Quid autem faciendum sit reipublicæ sic laboranti. pag. 325. col. 1. C.

  
  

  -   
   V
  -   
   Venatio.
  -  VENATIO ferarum & agitatio taurorum licita est & honesta. pagin. 317.  col. 1. D.

  
  -   
   Verberare.
  -  Licitum est parentibus, magistris, & dominis  verberare filios & discipulos etiam clericos, & seruos. pag. 384. col. 1. B.

  
  -   
   Verum vel falsum.
  -  Tam verum quam falsum aliud est speculatiuum, aliud practicum. pag. 193. col. 2. B.

  
  -   
   Virtus.
  -  Idem actus potest pertinere ad diuersas virtutes. pag. 33. col. 1. A.
  -  Qualiter sit verum faciliùs multiplicari virtutes in voluntate quàm in intellectu. pag.  54. col. 2. C.
  -  Virtus residens in appetitu sensitiuo potest  elicere actum in voluntate. pag. 39. col. 1.  D. & pag. 61. col. 2. B.
  -  Nulla virtus imperat alteri nisi vtraque sit in  appetitu. pag. 81. col. 1. B.

  
  -   
   Vsura.
  -  Definitiones quid nominis & quid rei vsuræ.  pag. 578. col. 1. C.
  -  Vsura alia realis alia mentalis. pagina. 579.  col. 1. D.
  -  Vsuram esse prohibitam est de fide. pag. 580.  colum. 2. B. Prohibita autem est iure naturæ. ibidem. D. In veteri etiam testamento.  pag. 581. col. 2. C. Nec fuit concessa Iudæis  erga alienigenas. pag. 585. colum. 1. A. Iure  etiam Canonico & Hispaniensi est prohibita. pag. 583. col. 1. A.
  -      Intendere lucrum sub obligatione iustitiæ   qualibet intentione est vsura. pag. 586. col.  2. A. Secus si ex gratitudine intendatur.  ibid. D. & pag. 588. col. 2. D. Intendere etiam   signa beneuollentiæ ex pacto vsura est, pag.  592. col. 1. C. & pag. 602. col. 1. B.
  -  Obligare mutuatarium ad colendum agrum  vel aliquid simile aliquando est vsura, & aliquando non. ibid. col. 2. C. Sed obligare illum vt conducat fundum mutuantis est vsura. pag. 593. col. 2. B. Si autem obligetur vt  partem mutui accipiat in mercibus, quid  sentiendum sit explicatur. pag. 594. col. 1. B.  & sequentibus.
  -  Recompensationem damni emergentis posse deduci in pactum, non autem lucri cessantis qualiter sit intelligendum. p. 595. col. 1. D.  Quale autem debeat esse lucrum cessans ratione cuius possit exigere recompensationem explicatur. pag. 596. col. 1. A.
  -  Mutuator rogatus vt pecuniam remouendo à   negotiatione mutuet potest exigere lucrum   cessans. pag. 598. col. 2. C. Qualiter autem  confessarius debeat inquirere an verè sit lucrum cessans. pag. 599. col. 2. B. Quantitas  autem restitutionis ratione lucri cessantis  ponderatur. pag. 600. col. 1. C.
  -  An possit exigi à mutuatario vt remutuet.  pag. 602. col. 2 B.
  -  Fructus pignoris computandi sunt in sortem  principalem pag. 603. col. 2. B. Exceptis  fructibus pignoris dati pro dote. pag. 605.  col. 2. B.
  -  Mutuatarius soluens vsuras non transfert dominium illarum. pag. 609. col. 2. D.
  -  Si vsurarius alienet res vsu consumptibiles  non    habens aliàs vnde restituat, vel res vsu non  consumptibiles, alienatio est inualida. pag.  612. col. 2. B.
  -  Si creuit pretium rei per vsuram extortæ, quælibet illa sit, tenetur vsurarius totum restituere. pag. 613. col. 2. B.
  -  Quælibet vsurarij bona sunt obligata restitutioni. pag. 615. col. 2. D. Quædam obligatione reali quædam autem personali. pag.  616. col. 1. D. & sequen.
  -  Hæres vsurarij tenetur ad omnia debita illius  persoluenda secundùm vires hæreditatis.  pag. 618. col. 2. A. Si tamen sint plures etiam   reliquis nolentibus restituere, nullus tenetur ad restitutionem nisi pro rata suæ portionis. pag. 619. col. 2. A.
  -  Cooperatores fœneratorum tenentur ad restitutionem etiam si nihil lucri illis accrescat. pag. 620. col. 1. B.
  -  Vsura mentalis ex parte vtriusque, vel ex parte mutuatarij tantum admissa obligat ad restitutionem. pag. 622. col. 1. D.
  -  Inducere aliquem ad mutuandum cum lucro,  duobus casibus licet. pag. 625. col. 1. B.
  -  Ab vsurario parato an liceat petere vsuras sub  quibuslibet verbis. pag. 626. col. 1. C.
  -  Non est peccatum mortale petere vsuras ab  vsurario parato etiam sine propria necessitate. pag. 627. col. 1. C.
  -  An peccet peccato iniustitię deponens pecunias apud vsurarium qui eis exercebit vsuras. pag. 627. col. 2. B.

  
  -   
   Vsus rei, vel vsusfructus.
  -  Quid sit vsus rei. pag. 117. col. 1. B.
  -  An vsus distinguatur à dominio. pag. 118. &   sequentibus.

  

  
   
  
 FINIS.     
  
      