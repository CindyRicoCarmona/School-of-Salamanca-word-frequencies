                        Lexicon Iuris ciVILIS, ADVERSVS  quosdam insignes accvrsii   errores æditum,    antonio nebrissensi   uiro undecunque doctißimo autore.                 lvgdvni,    Sub scuto Coloniensi, Apud Ioannem &   Franciscum Frellæos, fratres.       m. d. xxxvii.               
          Sanctissimi Iuris  CIVILIS LEXICON, AB    antonio nebrissensi     uiro undecunque doctißimo, aduersus  quosdam insignes  accvrsii     errores, ordine alphabetico æditum.    
  
       A  
  
         Abax  
  
, is, siue abacus i, tabula est, in qua  escaria & potoria uasa collocantur,  quæ sunt mensæ ministerio parata. Iuuenal. Lectus erat Codro Procula minor: urceoli sex, Ornamentum abaci.  Ausonius: Fictilibus fama est cœnasse Agathoclea     regem  ,  Atque abacos Samio sæpe onerasse luto. Cicero 5. Thuscu. quæst. Abacus complures ornauit auro & argento  cælato. Idem in Verrem: Abaci uasa omnia ut exposita  fuerant sustulit. Sed abacus, id est, ab eo quod est abacos Græcè, est inclinatum, quod teste Prisciano libr. 7. de  octo partibus orationis penultimam genitiui breuiauit,  quod significat præterea uasa quædam uiliora in quibus  pretiosiora reponuntur. ataifor Pœni uocant. de quibus  Paulus Iurisconsultus lib. 32. dig. qui est de legatis tertius.  l. Hæres. Cui Corinthia, inquit, uasa legata essent, &  abaces, huic quoque eorum uasorum collocandorum causa        paratos uideri Trebatius respondit. Pro quo in codicibus recentioribus mendose baces, a, litera dispuncta legitur. Accursius non ratione aliqua, sed ueri similitudine  ductus, capsulas esse interpretatur baces. Quod cum sit  nihili uerbum, interpretamentum quoque erit inane.  Philippus Beroaldus quodam in loco suarum     commentationum  , bases legit uocem uulgi sequutus. Sed de hoc lege uerbum, Corinthia uasa.  
  
  
       abactores  
  
  ab oratoribus & historicis appellantur, quos Iurisconsulti uocant abigeos. Ductum  utrunque nomen à uerbo abigo is, quod inter alios sensus significat etiam à grege siue armento pecudem furto  subducere: hinc abactores & abigei dicti huiusmodi fures. Quod genus hominum in Hispania maxime inuenitur, dicente Virgil. in 3. Georg. Aut impacatos à tergo  horrebis Iberos. Quod Seruius interpretatur, abactores.    & subdit: nam omnes ferè Hispani qui ijdem sunt & Iberi, acerrimi abactores sunt. Apuleius 7. de asino aureo:  Abactorem indubitatum     cruentumque   percussorem criminantes. Ambrosius in sermone de hostibus carnalibus  non metuendis: Armenta diripiet, istud damnum abactorem tolerando iam didicit. Sed quemadmodum diximus,    à      Iurisconsultis   potius abigei     dicuntur  , de quibus tit. est lib.   47. dig. In cuius prima lege Vlpi. his uerbis scribit: Qui  pecora ex pascuis uel armentis abigunt, hi proprie dicuntur abigei. Quod si quis oues aberrantes aut alias quadrupedes abduxerit, non erit reus crimine abigeatus, sed  potius furti. Est enim abigeatus ipsum abigei crimen,  quod in Hispania grauius quàm alibi gentium debere pu      niri Hadrianus Cæsar consuli rescripsit: Abigei, inquit,  cum durißime puniuntur, ad gladium damnari solent. Puniuntur     autem   durißime     non        ubique  , sed     ubicunque   frequẽtius  est id genus maleficij. Atqui diximus ex autoritate Virgilij & Seruij Hispanos maxime hoc crimine laborare.  
  
  
       abrogare  
  
  legem, idem est quod tollere siue antiquare, quia à magistratu qui eam potestatem habet, populo interrogato, an uelit     iubeatque   eam legem tolli, illo annuente, antiquatur     tolliturque  , quemadmodum  eodem populo interrogato fuerat promulgata: unde &   lex plerunque dicitur rogatio. Cice. lib. 2. de legibus: Eas,  inquit, tu leges rogabis, quæ nunquam abrogentur. Liuius libr. 22. Plebiscitum primus ego antiquo     abrogoque  .  Est itaque abrogare legem idem propè quod derogare.  Iurisconsultus tamen de uerborum significatione inter  utrunque uerbum nonnihil distare facit. Derogatur, inquit, legi, cum pars detrahitur: abrogatur, quum prorsus tollitur. Adde tu quod abrogatur, quum prioris  legis infirmandæ causa promulgatur altera. Sermonis  Latini ignari uulgari uoce decepti, pro eo quod esse debet abrogare siue derogare legem, ipsi reuocare dicunt,  quum sit reuocare, ut autor est Varro de lingua Latina,  rursus in cor uocare, hoc est renouare. Iuuenalis de Domitiano, qui legem Iuliam iam obliteratam     dormientemque     excitauerat, sic inquit: Qui tunc leges reuocarat amaras Omnibus, atque ipsi Veneri     Martique   timendas. Virgilius primo Aeneid. Reuocato à sanguine Teucri. id est,  renouato, quippe qui iam propemodum extinctus erat.  
  
  
       acinacivm  
  
  uinum est quod ex     uuarum   folliculis        aqua addita diffunditur. Græci deuterion, id est, secundarium: Latini, tum loram, tum loream     appellant  . Varro in  primo de re rustica: Acinorum, inquit, folliculi in dolia  conijciuntur,     eoque   aqua additur,     eaque   uocatur lora, quod  lota acina, ac pro uino datur operarijs hyeme. Nonius  quoque Marcellus: Loram, inquit, dicebant in uindemia  cum expreßissent mustum ex acinis, & folliculos in dolium     coniecissent  . Plinius. lib. 30. Quæ Græci deuteria appellant, Cato & nos loream. Scripsit autem id Cato in libro de rustica, dicens: Lorea erit familiæ quod bibat.  Vlpianus libr. 33. dig. titu. de uino & tritico legat. l. Si  quis. Vinum, inquit, acinacium planè uino continebitur.  Accursius     acinaticium   pro acinacio legit:     interpretaturque     esse uinum ad usum comparatum. Quid uero per tale  uinum ipse intelligat, ego non uideo. Nam si uinum quod  est ad usum comparatum, uinum est, quid ineptius dici  potest, quàm appellatione uini uinum contineri? Atqui        iurisconsultus   aliud prospiciebat, quod poterat in dubitationem uenire, an scilicet lora siue lorea, hoc est, uinum  illud secundarium quod ex uuarum acinis expresso musto atque addita aqua maceratis conficitur, appellatione uini contineatur, quum præsertim maior pars aquæ   sit in eo permixta.  
  
  
       acapna  
  
  ligna dicuntur quæ sunt in furno, aut ad  solem exiccata, ita ut cum focis admoueantur, non fumigent, dicta ab a particula priuatiua, & capnos quod interpretatur fumus, quasi sine fumo. Apud Martialem  in distichis, lemma est ligna acapna: &      Straboni   lib. 9.    mellis quoddam genus acapniston appellatur: quod ita        pugatum sit, ut non sapiat fumum. Vlpianus libr. 32. dig.  qui est de legatis tertius. l. ligni. Sed & titiones, inquit  Iurisconsultus, & alia ligna cocta ne fumum faciant: acapna uolens significare.  
  
  
       aconitvm  
  
, ueneni genus quoddam est celebratißimum, dictum ab acone quod interpretatur cos, quoniam ut inquit Ouidius ea herba ex cotibus colligitur:  ait nanque libro septimo Metamorph. Quæ quia nascuntur dura uiuacia caute, Agrestes aconita uocant. Idem libro primo: Lurida terribiles miscent aconita nouercæ.  Iuuenalis: Sed nullis aconita     bibuntur   Fictilibus. A Græ  cis quoque pardalianches dicitur, id est, pardi animalis strangulator. Sed quod ferè ignoratur quæ sit ea herba     aconitum   uulgò pro     quocunque   ueneno accipitur. Marcellus libro 48. dig. tit. ad     legem   Corn. de sicarijs & ueneficis. l.     eiusdem  . Si quis, inquit, temere     cicutam   et     salamandram       &      aconitum  , pityocampas & buprestin dederit &c.  
  
  
       ad praepositio  
  
  composita cum dictionibus à consonante incipientibus, mutat din consonantem  quæ sequitur, id quod omnes qui de orthographia scribunt, annotauere, ut accurro, quod ex ad & curro  componitur: affligo ex ad & fligo. In Pandectis tamen quas Florentini ex præda     pisana   in archiuo adseruant, semper reperiuntur præpositiones integræ, quod    & antiquos obseruasse ex numismatis & monumentis literarum marmoribus incusis etiam hodie uidemus.        Itaque   in codicibus illis archetypis non legitur ex orthographorum ratione, accresco, affero, affinis, agnatus,  appono, arrogo, asscribo, assentio, aßideo, aßiduus,        astringo, & huiusmodi, sed adcresco, adfero, adfinis, adnatus, adpono, adrogo, adscribo, adsideo, adsiduus, adstringo, hoc est, ad, præpositione integra. Hæc     nanque   omnia    & similia (tametsi     non        mutant   sensum)       retinenda   est     tamen           antiquorum        librorum   maiestas, in libris maxime legum, qui  quo sunt uetustiores, eo habentur maioris autoritatis.  Nam si quis per regulas artis grammaticæ conaretur talia castigare, non minus peccaret, quàm si pro repetundarum, & finium regundorum, & de familia herciscunda,    & de communi diuidundo contenderet, scribendum esse  repetendarum, & finium regendorum, & familia herciscenda, & commune diuidendum, quòd regulæ quæ traduntur à Grammaticis de formatione uerborum id fieri  debere præcipiant. Apud antiquos     nanque        gerundia    & participia futuri in dus, à uerbis tertiæ  & quartæ coniugationis inclinata, in undus non in endus desinebant. Plautus in ipso statim initio Amphitrionis: Vt uos in uostris  uoltis mercimonijs emundis     uendundisque  , pro emendis &   uendendis. Permansit tamen hæc     declinandi   forma in hoc  uerbo Eo is, & ab eo compositis, ut eundi eundo     eundum  ,  adeundus a, um, prætereundus a, um. Dicimus quoque  hodie præesse quempiam iuridicundo potius, quàm præ  esse iuri dicendo.  
  
  
       addico  
  
  is, xi, pro eo quod est adiudico simpliciter accipitur, ut Cicer. in offi. addictus morti dixit, proadiudicatus. Et Horatius in 1. epist. Nullius addictus iurare in uerba magistri. Aliquando etiam inuenitur pro  eo quod est uendo, ut apud Martialem: Addixti Labienæ treis agellos. pro addixisti, hoc est uendidisti. Gellius              quoque   lib. 10. Liberos uerberari     addicique   iusserunt ei, cui  furtum est. Et est     unum   de uerbis tribus quæ Prætori accommodantur, de quibus intellexit Ouidius in 1. Fast.  scribens: Ille nefastus erit per quem tria uerba silentur,  Fastus erit per quem iure licebit agi. Erit igitur     tunc   addicere ex uenditione aliquid alicui adiudicare. Apud Iurisconsultos lib. 18. dig. titu. est, de in diem adiectione:  pro eo quod esse debuit de die in diem addictione: quem  errorem primus omnium deprehendit     agnouitque   Laurentius Valla. Verbum quoque ipsum nihilominus corruptum cum alijs in locis, tum in eodem titulo legitur,  adijcio uidelicet pro addico: ut in l. Vlpiani, cuius     initium     est Quoties: Quoties, inquit, fundus in diem adijcitur.  Et ibidem. Si res in diem adiecta sit. pro addicitur, &   addicta sit: quod in emendatioribus libris reperias. Item  lib. 40. dig. tit. de fideicommiß. li. sæpe legitur adijcio &   adiectio in eadem significatione, sed corruptè, pro addico & addictio.  
  
  
       adrogare  
  
    & adrogatio, adoptare & adoptatio siue adoptio differunt, autore Gellio lib. 5. noct. Att.  ubi ex æquo distinguit adrogationem ab adoptione, nec  alteram sub altera cadere putat. Eius uerba sunt: Cum in  alienam familiam     inque   liberorum locum extranei sumuntur, aut per Prætorem id fit, aut per populum. Quod per  Prætorem fit, adoptio dicitur: quod per populum, adrogatio. Adoptantur autem cum à parente in cuius potestate sunt, tertia mancipatione in iure ceduntur,     atque   ab  eo qui adoptat, apud eum, apud     quem   legis actio est, uindicantur. Adrogantur autem ij qui cum sui iuris sint, in        alienam sese potestatem tradunt,     eiusque   rei ipsi autores  fiunt. Et subdit: Adrogari non potest nisi iam uesticeps,  id est, cum ad annum     duodeuigesimum   peruenerit. Adrogatio     autem   dicta, quia genus hoc in alienam     familiam   transitus per populi     rogationem   fit. Eius rogationis uerba hæc  sunt. Velitis iubeatis Quirites, uti L. Valerius, L. Titio  tam lege     iureque   filius sibi fiat, quàm si ex eo patre     matreque   familiâs eius natus esset,     utique   ei uitæ      necisque   in eum  potestas siet, uti     pariendo   filio est. Hæc ita uti dixi, ita uos  Quirites rogo. Modestinus lib. 1. dig. tit. de adoption. l j.  adrogationem ab adoptione eo differre putat, quo species distat à suo genere. Adoptionis, inquit, nomen generale est. In duas autem species diuiditur: quarum altera  adoptio similiter dicitur, altera adrogatio. quasi uelit dicere, adoptio duas habet species, quarum altera nomine  caret, & ex doctrina Aristotelis, nomine generis appellatur, altera uero est adrogatio. Accursius     adrogationem     dicit appellari, non quod populus rogaretur, ut scribit  Gellius, sed quod adoptator interrogatur, an uelit eum  quem adoptat, sibi iustum filium esse: ex eo fortasse deceptus, quod legerat libro primo Institutionum, tit. de adoptionibus, adrogationem fieri solitam Imperatoris autoritate, quia lege regia populus ei & in     eum   omne     imperium     suum & potestatem     conceßit  . Quòd si ita est,     non   adoptator sed imperator, qui in locum populi succeßit, in huiusmodi adrogationibus faciendis rogandus est.  
  
  
       advlterina  
  
  res dicitur, quæ non est legitima,  sed supposititia, unde filij adulterini dicti, ex adulterio  concepti. Hinc adulterinæ literæ apud Apuleium lib. 4.       de asino aureo, & adulterina clauis apud Sallustium: &   adulterina signa uocat Festus Pomp. quæ sunt alienis  annulis facta. Ipse     quoque   annulus quo signa imprimuntur, adulterinus dici potest, ut lib. 48. dig. tit. ad     legem   Corneliam de falsis legib. l. Cornel. ubi Modestinus ait: Qui  signum adulterinum fecerit, uel exculpserit. Aphricanus quoque in eodem titulo. l. si quis. Quòd si testamentum, inquit, adulterinum non esset. In eodem     quoque   quadragesimooctauo libro, titulo ad legem peculatus. l. sacrilegij. Vlpianus ait: Non uidentur adulterinam monetam exercuisse.  
  
  
       aedicvla  
  
  pro parua æde, hoc est, templo paruo accipitur. Nam ædes, is, in numero singulari semper  accipitur pro templo: unde semper     adiungitur   illi cui deo  sacrata est atque dedicata, ut ædes Iouis, ædes Castoris,    ædes Concordiæ. Dicitur quoque ædes sacra. Aedes, ium,  in numero multitudinis significat domum priuatam,     caretque   numero singulari. Ab æde igitur sacra, fit ædicula  pro alicuius dei templo paruo: ut Plinius lib. 35. Supra ædiculam, inquit, Iuuentutis: hoc est, deæ præsidis     iuuentæ      ætatis. Iurisconsultus libro 48. dig. tit. ad legem Iuliam peculatus. l. sacrilegij. Qui ædiculas, inquit, incustoditas tentauerit. Quòd si ædiculæ non essent sacræ, tentare illas  non esset sacrilegium,     atque   ex consequenti ad legem peculatus non pertineret crimen.  
  
  
       aestimo  
  
, as, pro eo quod est taxare accipitur, uerbum     frequens   in iure,     scribiturque   per æ, diphthongum, quod ab ære & time quod est     pretium   componitur.  Sic quoque in archetypis illis Florentinorum Pandectis        semper scriptum reperitur: neque scribendum extimo as,  id quod in libris recentioribus legitur. Hinc est apud antiquos pœna æstimata, ab ære, inquit Festus, quia       æstimauerunt   eam ouem decusse, id est, decem aßibus: bouem centusse, id est,     centum   aßibus. Hinc rursus fit æstimatio, æstimator, &  æstimatorius. ut Vlpianus libro 19. dig. tit. de    æstimatoria actione.  
  
  
       agnvs  
  
  pro fœtu ouis, dictio Græca est,     significatque     purum siue castum:     dictusque   est agnus quòd ea sit hostia  pura & immaculata. Varro tamen de lingua Latina,  agnum putat ab eo dictum, quod sit pecori agnatus.  Paulus libro trigesimosecundo digestorum, qui est de legatis tertius. l. cum quæritur. Agni, inquit, legati quatenus uiderentur, quidam     aiebant   tantum sex mensium esse.  Sed uerum est eos legatos qui minores essent anniculis.  Hinc pelles agninæ dictæ, ut apud Vlpianum lib. 33. digestorum, de auro &      argento   legato. l. uestis. Pelles, inquit,  caprinæ  & agninæ.  
  
  
       agrippinensis  
  
  Colonia ciuitas est Germaniæ inferioris siue Galliæ Belgicæ autor Ptolemæus.     Tempestate        quoque   nostra Colonia appellatur, de qua Paulus  lib. ultmo dig. tit. de censib. l. iuris Italici sunt, in Germania inferiori Agrippinensis Colonia.  
  
  
       agonotheta  
  
  interpretatur certaminis dispositor: & est qui certantibus proponit     præmium   quod detur uictori. Hiero. pri. in     Iouinianum   lib. Proponit agonothetes     præmium  , inuitat ad cursum.     Idem   ad     Lucinium        Bæticum  :        Non   est inuidus agonotheta noster, nec alteri     palmam  , alteri parat ignominiam. Modestinus lib. 50. dig. de pollic. l.        Septitia.     Agonem   inquit,     constituo        trietericum  . & sequitur:  agonotheta     existente   ac     præsidente   uiro meo. Accur. agoneta legit,     non   minus falso interpretamento quàm lectione.  
  
  
       albvm  
  
, tabula erat in qua     iudicum   nomina scribebantur, quod leucoma Græcis dicitur, ut est apud     Iulium   Pollucem. Pli. in proœmio Nat. hist. Quid te     iudicem   facis? cum  hanc     operam        conciderem  , non eras in hoc albo. Suetonius in  Claudio Cæsare:     Iudicum   inquit, albo erasit.     Idem   in Domitiano. Equitem Romanum erasit iudicum albo. Seneca  lib. 5. epist. Turpes     infamesque   etiam ad album sedentibus  exceptiones. Vlpianus lib. 4. ad     edictum  : cuius uerba transcribuntur in secundum librum digest. titu. de edendo. l.  prima. Eum inquit, edere Labeo ait, qui producat aduersarium suum ad album, & demonstret quid dicturus  est. Sic enim in Pandectis     Florentinorum   prototypis legitur,     non   ad alium. Quo in loco Accurs. multa hæsitatione  seipsum     atque   alios torquet. Deprehendit hunc     errorem   primus     omnium        atque   monstrauit Angelus Politianus, cui sæpe  data fuit copia inspiciendi libros illos.  
  
  
       algidvm  
  
, oppidum erat trans montes Tusculanos, quindecim millibus passuum ab urbe Roma: nunc  urbis tantum uestigia extant. Horat. primo carminum:  Quæcunque aut gelido prominet Algido. Pomponius de  origine iuris. l.     necessarium  . Virgineus, inquit, recens à cæ  de,     madensque   adhuc filiæ cruore, ad     commilitones   confugit,  qui uniuersi de Algido monte, ubi tunc belli gerendi causa legiones     erant  , relictis ducibus protinus signa in Auentinum montem     transtulerunt  . Atqui Algidum, ut diximus,  oppidum fuit, in cuius agro eo tempore Romanorum        exercitus ab equis cæsus fuerat. Neque ab Algido, sed  Auecilio monte tunc exercitus Romam uenit, ut autor  est Liuius libro tertio.  
  
  
       allego  
  
  allegis, penultima breui, pro eo quod est  cooptare, hoc est, in collegium adsciscere:     componiturque     ex ad & lego, gis. Vlpianus lib. 50. dig. tit. de decurionibus. l. generaliter. Allegi, inquit, id est, per electionem  in ordinem assumi. Allego, gas, quod est compositum  ex ad & lego, gas, penultima longa, est ad aliquem locum mittere. Vnde iuris professores consueuerunt allegare leges, id est, citare testes ad id de quo disputant comprobandum, sed non sine barbarismi uitio,  quod pro allégo penultima longa, proferunt állego penultima breui.  
  
  
       alvevs  
  
, fluminis est uallis, siue fossa, siue conceptaculum, & locus per quem fluuius labitur, dum intra  ripas notas currit, nam cum euagatur alueum transcendit. Pomponius Mela: Ora, inquit, Asiæ cum alueo Nili  amnis descendit in pelagus. In hac significatione accipitur in iure, cum sæpe aliàs, tum lib. 41. tit. de rerum dominio. l. ideo, quæ est Caij. Quòd si in toto, inquit, alueo  naturali flumen aliàs fluere cœpit, prior quidem alueus  eorum est, qui prope ripam prædia poßident, & ibidem  sæpe. Aliàs alueus est apium receptaculum: ut in eodem  tit. l. naturalem. Antea quàm apes, inquit, in alueo à nobis concludantur.  
  
  
       ambitvs  
  
  ab ambitione distat, quod ambitus in  actu est, ambitio uero in animo est habitu: ambitione  nanque peccat, qui præter     modum   cupit honores, qui am      bitiosus dicitur. Ambitum uero committit, qui largitionibus magistratum consequitur, quæ in rebus sacris symonia in religione Christiana uocatur: dictus ambitus,  ut inquit Festus, ab ambitu ædificiorum, qui patet in latitudinem pedes duos, & semissem, in longitudinem idem  quod ædificium. lib. 48. dig. titu. est, ad legem Iuliam de  ambitu. ubi Modestinus: Hæc, inquit, lex in urbe hodie  cessat, quia ad curam Principis magistratuum creatio  pertinet, non ad populi fauorem, qui scilicet declaratur  per suffragia.  
  
  
       amphora  
  
  uas est, sed quantum capiat pauci nouerunt, illi maxime quorum id scire plurimum intererat.  Est     itaque   spatium quod circunscribitur, à sex (ut sic dixerim) superficiebus, quarum latera sunt pedalia, anguli  uero recti, de qua Priscianus in libro de ponderibus &   mensuris: Pes longo spatio solido     latoque   notetur. Angulus ut par sit, quem claudit linea triplex, Quatuor ex  quadris medium cingatur inane. Amphora fit, cuius uim  ne uiolare liceret, Sacra uere Ioui Tarpeio in monte Quirites. lib. 35. dig. qui est de legat. ij. Hermoge. in l. Si quis.  Serui ex illo, inquit, dolio amphoras decem. Et ibidem:  Vinum amphorarium. Item libro 33. titulo de penu legata. Scæuola in l. penum. Sin, inquit, & in horreis amphoræ an hæc quoque deberentur. Accursius uasa tantum esse dicit.  
  
  
       aminaevm  
  
  uinum ex celeberrimis Campaniæ,  de quo Virgilius secundo Georgicorum: Sunt Aminæ  æ   uites firmißima uina: dictum aminæum, ut putat Seruius,  quasi sine minio, id est, rubore: nam, ut ait, album est.        Plinius lib. 34. Principatus, inquit, datur Aminæis propter firmitatem, senio     quoque   proficientem. Idem quoque  Falernum & Cæcubum dicitur. Macrobius in tertio Saturnal. de generibus uuarum: Aminæa, inquit, à regione  dicta: nam Aminæi fuerunt ubi     nunc   est Falernum. Quod  uero Aminæum Cæcubum & Falernum synonyma sint,  testatur Galenus in sexto Decameridon: In musto, inquit, uuarum austerarum, quas uocant Aminæas, easdem    & Falernas. Idem in libro de uinis: Aminæum quod antiqui Romani nominant Cæcubum. Idem in libro de Euchymia: Album, inquit, quale est Aminæum:     nominant   autem id antiqui Latini Cæcubum. Proculus lib. xxxiij. tit.  de uino & tritico legato. l. qui. Aminæum, inquit, Græ  cum, & dulcia omnia.  
  
  
       amvrca  
  
  est sanies, siue succus ille aqueus atque  niger, qui ex oliua simul cum oleo exprimitur,     atque   subsidit: nam oliua ex quinque substantijs constat, osse, nucleo, sansa, oleo, amurca. Virgilius primo Georgicorum:  Profuit interdum nigra perfundere amurca. quam Seruius interpretatur olei sordes, sed non exponit quas, cum  sint duplices: nam, ut dixi, quod subsidit oleo, ex oliuarum  expreßione dicitur Amurca: quod uero post oleum in dolia conditum, quasi secundum purgamentum, Fraces appellantur. Plinius lib. 15. Oleum, inquit, in amurca & fracibus deterius fieri. Adseruabatur autem amurca ad multos usus. Vnde Cato de re rusti. Dolia, inquit, amurcaria  decem habeat. Vlpianus lib. 33. dig. tit. de penu legata. l.  cui penum. Aristo notat etiam quæ esui     potuique        non   sunt,  contineri legato, utputa ea in quibus esse solemus, oleum        forte, garum, amurca. Accursius salsamenta esse dicit, sed  non quæ illa sint exponit. Cum uero in amurca nullus cibus, quod ego legerim, esitari sit consuetum, fortè pro  amurca legendum est muria.  
  
  
       anadema  
  
  simpliciter corona est. Nam diadema   proprie regum habetur,     dictum   anadema ab anadeo, quod  est corono. Lucretius lib. 4. Fluunt anademata mitræ.  Paul. lib. 33. dig. tit. de auro & argento leg. l. quamuis.  Sicut mitræ, inquit, & anademata.  
  
  
       analogistae  
  
  dicuntur tutores illi, qui     non   tenentur reddere     rationem   tutelæ administratæ, ab ana præ  positione, & logos ratio, ut ana tollat     rationem  . Iulianus  lib. 26. tit. de administratione     tutorum  . l. quidam decedens.  Eos, inquit, analogistas esse uolo. & paulò post: Testamento comprehensum sit, ut analogistæ essent.  
  
  
       angaria  
  
, penult. longa,     atque   in eodem accentu,  interpretatur coactio. Vege. lib. 1. de re militari, loquens  de tyronibus: In angarijs, inquit,     plurimum   detinendi sunt,        proculque   habendi à ciuitatibus. Idem lib. ij. ad uigilias uel  angarias faciendas. Accursius in illud codicis Iustiniani,  tit. de sacrosanct. eccl. neminem in angarijs uel perangarijs &c. Angariæ, inquit, quæ sunt in operis     personarum  .  Perangariæ in quibus     utrunque   uertitur, scilicet personarum & rerum impendia:     uerbum        quoque   angario, as, quod  interpretatur cogo, gis, sicut angaria est coactio. Matt.  cap. 27. atque iterum Luc. 15. Angariauerunt Simonem  quendam Cireneum. Vlpia. lib. 50. dig. tit. de priuilegio  ueteranorum, naues inquit, angariare posse.  
  
  
       animadverto  
  
, præter illam significationem        quam habet in promptu, hoc est considerare, significat  etiam punire     eum   tantummodo, qui in     alterum   puniendi habet potestatem:     differtque        constructione  , nam dicimus animaduerto te, pro     considero   te. Sallust. in Catil. Vt prius,  inquit, in eos animaduerteretur. Et paulò post: Verberibus animaduertebant in ciues. Vlpia. lib. 46. dig. ti. de iniurijs. l. item apud Labeonem. Ait prætor, ne quid insinuandi causa fiat, si quis aduersus ea fecerit, prout     quæque     res erit, animaduertam. Et animaduersio pro punitione.  Vlpianus 47. lib. dig. tit. de furtis. l. meminisse. Extraordinaria, inquit, animaduersione coërcendam.  
  
  
       ancones  
  
  uasa sunt cubitalia,     quoniam    ancon Græ  cè, cubitus interpretatur. Pau. lib. 33. de fundo instr. l. tabernæ. Doliaria, inquit, uasa, ancones, calices, trullæ.  
  
  
       annicvlvs  
  
, inquit Valla, & si     formam   diminutiui habet,     diminutiuum        non   est, & dicitur tam de rebus animatis, quàm de inanimatis, quæ sunt unius anni, ut anniculus puer, anniculus agnus,     anniculum        uinum  . Paulus de uerb.  sig. l. anniculus. Anniculus, inquit, amittitur, qui extremo  die anni moritur. Et infrà: Anniculus, inquit,     non   statim ut  natus est, sed     trecentesima   sexagesima quinta die     incipiente     planè      non   exacta dicitur. Item Aphricanus de leg. iij. l.     cum     quæreretur. Agni, inquit, qui minores essent anniculis.  
  
  
       annona  
  
  proprie dicitur de re frumentaria. Sed  de alijs     quoque   rebus posse dici, autor est Cic. in secundo,  de diuinatione: Annonam, inquit, futuram     cariorem   in macello. Erat autem præfectus annonæ. de cuius origine Liuius, libro quarto ab urbe condita. Dicta est autem annona, propterea quod sit alimentum annuum.  
  
  
          annva  
  
 , bima, trima die, id quod multis in locis  apud Iurisconsultos legitur, quo sensu accipi debeat, manifestauit Iurisconsultus de annuis legatis. l. si legatum.  Si legatum inquit, sit relictum annua bima trima die,  fortè dena, per singulos debentur annos, licet non fuerit  adiectum æquis pensionibus. Ratio autem huius dicendi  generis illa nimirum est, quod cum dies in genere fœminino tempus significet, ut apud Ciceronem, longa dies  adimit ægritudinem. Et illud poëtæ: Longa dies homini  docuit parêre leones. Annuus autem significet quod est  unius anni: bimus, quod duorum annorum: trimus, quod  trium     annorum  , erit annua, bima, trima die, idem quod anno, biennio, triennio. Quod Iurisconsultus     quoque   expreßit  in tit. de manumißis testa. l. si ita. Si ita, inquit, sit scriptum in testamento: Stichus seruus meus hæredi meo  mille nummos annuo,     biennio  ,     triennio  , si soluerit, liber esto.  
  
  
       antiades  
  
    &  paristmi, à Græcis dicuntur, quæ   sunt Latinis tonsillæ, & sunt     inflammationes   circa eas parteis, quæ mela, id est, poma, à      recentioribus   uero amygdalæ     appellantur. Celsus lib. 7. cap. 11. Tonsillas quæ post     inflammationem   induruerunt, Græci antiades appellant. Galenus lib. 6. Decameridon:     Hortulanum  , inquit, ab uulua &   antiadibus &  paristmijs      suffocationem        patientem  .     Idem   uero  lib. x. de medicina simplici, paristmijs siue faucibus uuluæ     & antiadibus. Vlpia. lib. xxj. tit. de ædil. edic. l. quæritur.  Et si quis habeat antiades, & si antiades sunt quas existimo, id est, inueteratas, & quæ iam discuti non possunt,     utrobique   mendum est: Antiachæ   pro antiades. Accursius faucium tumores exponit, non tamen dicit quos        tumores: quod uero subdit ut scrofulæ, omnino falsum  est, cum scrofulæ sint apud iuniores medicos quæ ab antiquis dicuntur chœrades Græcis, Latinis strumæ.  
  
  
       antidorvm  
  
  ex Græco interpretatur remuneratio, siue retributio, ab anti quod est re, &  doron, donum, quasi doni redditio. Vlpianus lib. 5. dig. tit. de petitione hæred. l. sed & si. Planè si antidora acceperunt, dicendum est eatenus locupletiores factos, quatenus acceperunt. Locus est in quinto Ethicorum Aristotelis lib.        hucusque   ab expositoribus non enarratus, ubi Leonardo  interprete legitur, unde sacra gratiarum sunt: quo in loco Aristoteles de hac remuneratione loquitur.  
  
  
       antidotvm  
  
  siue antidotus, est     medicamentum  ,  quo nos contra     uenenum   præmunimus, ex eo quod contra  detur, dicta. A. Gellius lib. 16. Huius     autem   regis antidotus  celebratißima est, quæ mithridaticos uocatur. Serenus:  Antidotus uero multis mithridatia fertur     Consociata   modis. & Plin. lib. 7.       contra   uenena est præcipuum     antidotum  .  Pau. lib. 33. dig. tit. de penu lega. l.     non   omne. Quo, inquit,  in numero     antidotum        non   est. Item lib. 18. tit. de     contrahenda     empt. l. quod sæpe. Antidota, inquit, & alia quædam salubria medicamenta.     Vtrobique   Accursius nihil aliud dicit,  quàm esse genus medicamenti, sed non quid illud sit.  
  
  
       antinomia  
  
  potest interpretari     legum        contrarietas  , ab anti contra, &  nomos lex, ut in codice Iustiniano,  tit. de ueteri iure enucleando. l. deo autore. Nulla, inquit,  in omnibus prædicti codicis     membris   antinomia. Sic enim    à uetustate Græco uocabulo nuncupatur. Et paulò post:  Per suum uitium antinomias induxerunt.  
  
  
          antoninvs  
  
    & Seuerus quoties in libris Digestorum legitur, mendum est insigne, pro eo quod esse debuit, Antoninus & Verus, tum ex codicibus illis uetustis  Florentinorum, tum etiam ex ipsa temporum historia.  
  
  
       apocha  
  
  dictio Græca est,     interpretaturque   receptio: nam     tunc   illam creditor dat debitori, cum ab illo pecunias numeratas, aut rem quam illi debebat recepit. Vlpianus lib. 46. dig. de acceptill. l. si acceptillatum. Intra  acceptillationem, inquit, & apocham, hoc interest, quod  acceptillatione omnimoda liberatio contingit, licet pecunia soluta non sit. Apocha non aliàs quàm si pecunia soluta sit. Item de fide instrument. l. plures apochis.     atque     in eodem tit. est de apochis.  
  
  
       apolides  
  
  Græce dicuntur, qui extorres siue exules sunt, dicti uel ab apoleo, quod est deperdo, siue ab a  particula priuatiua, & polis, quod interpretatur ciuitas,  ut Martianus scribit lib. 48. dig. de pœn.     Quidam  , inquit,  apolides sunt, id est, sine ciuitate. Vlp.     quoque   de leg. iij. l. j.  Nec     testamenti  , inquit,     faciendi   ius     habent  ,     cum   sint apolides.  
  
  
       apostoli  
  
, orum, ex Græco interpretantur dimissoriæ literæ, ab apostello, quod est remitto. Vnde est  apostole, es,     idem   quod remißio. T. Li. Apostolos, inquit,  fregit in senatu. Titulus est apud     Iuriscons  . de libellis dimissorijs, qui dicuntur apostoli, lib. 50. dig. Modestinus quoque de uerborum signific. l. dimissoriæ. Dimissoriæ, inquit, literæ dicuntur, quæ uulgò apostoli.  
  
  
       apparitores  
  
  dicuntur, qui apparent, & præ  sto sunt,     obsequunturque   magistratibus. Virgil. 9. Aeneid.  Quam ipsi cupiant regi apparere Latino. Gell. lib. 2.       Posteaquam lictor, qui illi apparebat, intellexit. Cic. lib.  tertio de legibus: Leges, inquit, sunt, quas apparitores nostri uolunt. Hieron. ad Saluinam: Nihil nocuit militanti  paludamentum & baltheus, & apparitorum caterua.  Vlpianus lib. 21. tit. de euictionibus. l. si pignora. Si pignora, inquit, uæneant per apparitores.  
  
  
       appendicivs  
  
, a, um, dicitur quod ab alio pendet. Hieronymus ad Furiam: Pudicitia sine comitibus &   appendicijs suis     continentia    & parcitate. Vlpianus lib. 20.    dig. de acquirenda hæred. l. si quis. Sunt, inquit, appendiciæ præcedentis institutionis.  
  
  
       aqviminarivm  
  
  uas est, quod quoquouersum  fundit aquas: unde à Græcis ex Herodoto, interprete  Val. perirhanterion dicitur, à peri     circum  , &  rantizo spargo, siue irroro. Pomponius lib. 34. de auro &c. l. et si. De  aquiminario dubitatum est. Et puto contineri: nam &   hoc propter escam paratur. Et eodem titu. l. in argento. De aquiminario, inquit, Caßius se consultum respondisse. Item de supellect. legata. l. id est. aquiminarij sæ  pe meminit.  
  
  
       arcarivs  
  
, is dicitur, qui     pecuniam        publicam   adseruat. Hieronymus in calce epistolæ ad Rom. pro eo quod  in Græco est   œconomus ipse arcarius interpretatus est:  Salutat, inquit, uos Erastus arcarius ciuitatis. Scæuola  lib. xl. dig. in tit. de fideicommiß. liber. l. thais.     Stichum  , inquit, rationibus redditis manumitti uolo: Stichus arcarius probante domino nomina fecit. In codice     quoque   Iustiniano titulus est de susceptoribus & præpositis & arcarijs. potest igitur arcarius esse publice & priuatim.  
  
  
          archiatros  
  
  ex Græco interpretatur princeps     medicorum  , dictus ab archos quod est princeps, et iatros medicus. Aug. lib. 3. de ciuit. dei. Vbi se, inquit, Aesculapius excusabit, quod archiatrum se     non        obstetricem   profitebatur. Hieron. ad Euagrium: Ne fieret, ait, aliqua plaga, quæ      scientiam   nostri lateret archiatri. Iulius     quoque   Firmicus lib. ij. matheseon. Mercurius in tertio ab horoscopo loco constitutus facit archiatros. In codice Iustiniano  tit. de professorib. & medicis. lib. x. Medicos, inquit, &   maxime archiatros, uel ex archiatris. & infrà l. archiatri. Archiatri, inquit, scientes annuaria sibi commoda.  
  
  
       archigeron  
  
  interpretatur princeps     seniorum  ,        quoniam   gerontos Græcè est senior, siue senex. In cod. Iusti.  ti. de epise. aud. l. archigerontes.     Archigerontes  , inquit, &   diœcetæ. Accur. quod     mirum   sit,     archigerontes   archipresbyteros interpretatur recte: quod presbyteros æquè senior  interpretatur, ut     idem   sit archigeron quod archipresbyter.  
  
  
       archigvbernivs  
  
  interpretatur gubernatorum princeps, siue claßis præfectus: compositum nomen  ex Græco & Latino, quod perquam rarum est:     aliquando     fieri solet, ut Quintilianus lib. j.     ostendit  . Iabolenus lib. 36.    dig. tit. ad Senatusconsultum Trebellianum. l. eius. Saturnius, inquit, archigubernius ex classe Britannica.  
  
  
       archimandrita  
  
  interpretatur agminis siue gregis princeps: mandra nanque multa significat  apud Græcos.     speluncam   interpretatur frater Ioannes Carmelitanus. Iuuenalis mandram posuit pro mulione, cum  in tertia Saty. scripsit, Stantis conuicia mandræ. Martialis pro ipsa mulorum concatenatione, dicens:     Vixque   datur        longas mulorum uincere mandras.     Atque   idem aliubi pro  calculo in ludo, quem uocat uulgus scacorum, his uerbis:  Sic uincas     nouiumque        publiumque        Mandris    & uitreo latrone clusos. In codice tamen Iustiniano lib. 1. pro pontifice  accipitur.     Reuerendißimi  , inquit,     archimandritæ    .     Idem   col. j.  de monachis. Deo, inquit, amabiles episcopi &      archimandritæ    .     utrobique   pro pastore.  
  
  
       archimimvs  
  
  interpretatur princeps     mimorum  .  Sunt autem Mimi poëmata lasciuientia in     turpitudinem  :  de quibus scripsit Ouid. Scribere si fas est     imitantes   turpia  mimos. Et Martialis: Mimos ridiculi Philistrionis. Mimus uero, autore Diomede, dictus est, quod omnia solus  imitetur, à uerbo Græco mimeomæ  , quod interpretatur  imitor, nam     cum   alia poëmata     idem   faciant, hic tamen peculiari quodam modo. Iudianus lib. 38. de operis lib. l. patronus. Nam si quis, inquit, archimimum uel pantomimum.  
  
  
       architectvs  
  
  interpretatur princeps fabrorum: nam tecton est faber, lignarius maxime, sed architecti     negocium   ad plura se     extendit  . Vitruuius lib. 1. de architectonica: Architecti, inquit, scientia est pluribus disciplinis & uarijs eruditionibus ornata, cuius iudicio     probantur     omnia, quæ  à cæteris artibus     proficiscuntur   opera: ea nascitur ex fabrica & ratiocinatione. Hinc Paulus apostolus     translatione   utens dixit in epistola quadam: Quasi sapiens architectus     fundamentum   posui. Callist. lib. 50. de iure immu. l. quibusdam. Veterinarij, inquit, architectus.  
  
  
       archivvm  
  
  interiecta, u, à Latinis dicitur, quod est  Græcis archion, quod interpretatur     principium  , & est locus ubi     monumenta        literarum   publicè      adseruantur  . Martial.        in philologiæ nuptijs: Cloto & Lachesis librariæ      superum           archiuique   custodes. Hieron. in prologo Ester:     Librum  , inquit, Ester uarijs translatoribus     constat   esse uitiatum,     quem     ego de archiuis Hebræorum reuelans uerbum     ex   uerbo  expreßius transtuli. Vlpianus libro 48. titu. de pœnis. l.  moris. Quo loco, inquit, publice instrumenta deponantur archiuo fortè, uel grammatophylacio.  
  
  
       area  
  
, inquit Festus Pompeius, locus est uacuus  quasi exaruerit, & non poßit quicquam generare, qualis est in qua teruntur messes. Est quoque in urbe solum,  siue terræ superficies, in qua nihil est ædificatum. Florentinus de uerborum signifi. l. fundi. Locus, inquit, sine ædificio in urbe, area: in rure, ager.  
  
  
       arelatensis  
  
  ab eo est, quod est Arelas, siue  Arelate, ciuitas prouinciæ Narbonensis: nunc est Arles.  Pli. lib. 33. Pompeius Paulini equitis     Arelatensis   filius. Scæ  uola lib. 33. dig. de usu & usufructu. l. codicillis. Ad rempubli. inquit, Arelatensium pertinere.  
  
  
       arena  
  
  plerunque pro amphiteatro ponitur, quo  in loco bestiæ conficiebantur, sic appellatus, ab eo, quod  arena in solo spargebatur, quæ      sanguinem   effusum ex uulneribus, siue ferarum, siue     gladiatorum   ebiberet. Iuuenalis:  Lenonibus atque lanistis Libertas     iurisque   idem     contingat     arenæ. Vlpianus libr. 48. dig. tit. de accusatoribus. l. qui iudicio. Qui cum bestijs, inquit, depugnandi causa in     arenam     intromißi sunt. Hinc & Arenarij dicti, qui operas suas  locabant, aut obijciendo se feris, aut congrediendo cum  altero gladiatore, cuiusmodi homines infames sunt. Callistratus lib. 38. de operis libertorum. l. hæc demum.     Neque            arenarius, inquit, manumissus &c.  
  
  
       aresevsa  
  
  nomen celebre est fœminarum in libris digest. In libris recentioribus mendose legitur Arethusa. Neque ignoro Arethusam nympham esse, & fontem eiusdem nominis in Sicilia. de utraque Virgilius in  Bucolicis, & in quarto Georgicorum libro. Sed quod ad  iuris     rationem   attinet, nihil refert Areseusam dicas, an Arethusam. nos puritatem lectionis defendimus, quod grammatici proprium est officium.  
  
  
       argentarivs  
  
  non tam argenti opifex est,  quàm is qui pecunias publicas exigit, aut pecunias sub fide publica permutat, qui uulgò Campsores appellantur.  Marcellus libro 40. de statuliberis. l. stichus. Aut argentariæ, inquit, mensæ exercitores. Item libro secundo digestorum, titu. de edendo. l. prætor. Prætor ait, Argentariæ   mensæ exercitores.  
  
  
       armentvm  
  
, inquit Varro de lingua Latina, dictum est quod boues maxime parabantur ut inde eligerent ad arandum: inde armenta dicta postea, tertia litera extrita, pro aramenta. Festus tamen Pompeius armentum id genus pecoris appellat, quod est idoneum ad opus  armorum. Pomponius titu. de uerborum significatione. l.  boues. Boues, inquit, armentorum magis quàm iumentorum nomine appellantur.  
  
  
       armillae  
  
, inquit Festus, erant ex auro, quas uiri militares ab imperatoribus donati     gerebant  , dictæ quòd  antiqui humeros cum brachijs armos uocabant, unde arma ab his dependentia sunt uocata. Vlpianus libro trigesimoquarto     digestorum  , de auro & argento legato. l. argu      mento. Inaures, inquit, & armillæ.  
  
  
       arra  
  
, arræ: siue arrabo, onis, proprie illud est  quod datur pro emptionibus confirmandis. Nam quemadmodum Vlpianus ait, sine pretio uenditio nulla est,  neque precij numeratio, sed conuentio facit emptionem.  Sed ut Caius Iurisconsultus ait, quod arra pro emptione  datur, non eo pertinet, quasi sine arra conuentio nihil  proficiat, sed ut euidentius probari poßit conuenisse de  pretio. Sed quur in sponsalibus contrahendis ab sponso arræ dentur sponsæ,     undeque   ea res habeat originem,  pauci nouerunt. Consuetudo fuit apud maiores nostros,  ut sponsus & sponsa inituri fœdus matrimonij se     inuicem     coëmerent: facta igitur pretij conuentione, & sponsa  emebat sponsum dotis pretio. Id quod Plautus expreßit  dicens: Imperium accepi, dote libertatem uendidi. & Iuuenalis: Veniunt an dote sagittæ Libertas emitur. Econtrario sponsus emebat sponsam. Vnde est illud Virgilianum ex primo Georg.     Teque   sibi generum Tethys emat  omnibus undis. Sed quia utrunque pretium futurum erat  in potestate uiri, accipit ille dotem, quia emptus est ab  sponsa: illa uero tantum accipit arras, quod est quasi  quoddam emptionis signum. Aliquando tamen arra pro  pignore simpliciter accipitur apud autores.  
  
  
       artemo  
  
  onis, trochleæ genus est, machina ad subleuanda onera, quæ Græcè dicitur epagon. Vitruuius lib.  decimo de Architectura. In radice, inquit, machinæ collocatur tertia trochlea: eam Græci epagonta, nostri artemonem     appellant  . Lucas in apostolica historia cap. 27.    Artemone quasi Græca dictione utitur, cum dicit: Et le      uato artemone secundum auræ flatum, tendebant ad littus. Nam in Græco artemona posuit. sed fieri potest ut    à sermone Latino acceperit Lucas, cum præsertim qui  cum Paulo erant in ea nauigatione Romani essent, aut  saltem Romanè loquerentur. Quod si artemo dictio Latina est, non potest per th aspiratum legi, id quod Isodorus putauit, cum nulla dictio Latina th, sed neque ullam  aliam consonantem aspiratam recipiat. Iabolenus de uerborum significatione. l. malum. Malum nauis esse     partem  ,  artemonem non esse, Labeo ait.  
  
  
       assessores  
  
  dicuntur qui aßident iudici, non ut  iudices, sed ut approbaturi iudicis sententiam, quomodo  Saluator noster discipulis dicit: Sedebitis & uos super  duodecim sedes, iudicantes duodecim tribus Israël. Iulius  Firmicus libro secundo matheseon. Mars, inquit, assessores maximos iudicum facit. Paulus libro primo dig. titu.  de officio assessoris. l. omne.     Officium   assessorum, quo uiri  studiosi partibus suis funguntur, in ijs causis constat. In  codice quoque Iustiniano titulus est de assessoribus &   cancellarijs.  
  
  
       athleta  
  
  interpretatur pugil siue certator, quia    athlos est certamen, &  athlon ipsum certaminis præ  mium: res quidem honorifica: non quemadmodum eorum  qui artem ludicram exercent, infamis. Iuuenalis: Læuibus  athletis & uasa nouißima donat. Vlpianus libro 27. titulo de excusationibus. Athletæ, inquit, habent à tutela  excusationem. Vlpianus libro 2. dig. titu. de ijs qui not. l.  athletas. Athletas autem artem ludicram non facere.  
  
  
       atrienses  
  
  siue atriarius, seruus est, qui alijs ser      uis à domino præponitur, dictus quòd atrio, hoc est, primæ domus parti, ubi apud antiquos diuiciæ adseruabantur, custos adhibebatur, de cuiusmodi seruo Virgi. intellexit cum in Aeneid. dixit:     Fidusque   ad limina custos. Et qualis est aut fingitur Plautinus ille Saureas atriensis, qui sit  quasi œconomus, siue uillicus. Plinius Cæcilius in epistolis: Sumptus atriensium, topiariorum & fabrorum. Seneca quoque in epistolis: Sed habet uillicus atriensis colonus. Vlpianus lib. 33. titu. de fundo instructo. l. instrumenta. Si uilla, inquit, cultior est, ueluti atrienses & scoparij.  Item de uerborum signifi. l. in lege. Vtrum, ait, dispensatores, insularij, uillici, atrienses. Accursius     atrienses   interpretatur, qui purgant atrium.  
  
  
       attellanvs  
  
, na, num, ab Attella urbe Campaniæ, de qua Sillius lib. undecimo Punicorum:     Iamque   Attella suas,     iamque    & Calatia adegit. Inde Attellani ludi, &   Attellanæ comœdiæ. Iuuenalis: Vrbicus ex odio risum  mouet attellanæ Gestibus autonoës [fixme/fixme]. Scæuola titu. de legatis tertio. l. patronus.     Fundum  , inquit: in regione Attellana legauit.  
  
  
       avtorare  
  
  aliquem, est illum sibi obnoxium facere atque obligare, quoniam autores dicuntur, qui habent potestatem aliquid faciendi, & sine quorum autoritate non potest aliquid fieri. Vnde tutores     dicuntur   autores pupillorum, & milites dicuntur autorari à duce siue  præfecto exercitus, id est, obligari in illorum uerba iurantes. Vnde titulus est apud iurisconsultos, de legendo  uel autorando milite, & inde autoramentum pro ipsa  obligatione. Vnde Seneca dicit, Nullum sine     autoramento            malum est. Et Cicero in primo offic. Est enim illis ipsa  merces autoramentum seruitutis. Vlpianus libro 26. tit.  de autori. & con. tut. l. etsi pluribus. Si tutor, inquit, autoretur cui administratio tutelæ concessa non sit. pro obligetur. Inde     componitur   exautorare, pro eo quod est ab obligatione soluere. lege in uerbo exautorare.  
  
  
       avrvm  
  
  coronarium dicebatur, quod erat coronis  faciendis aptißimum, & quantum possumus coniectura  assequi, est illud quod ex insulis Indorum nuper repertis  aduehitur,     non        quodcunque  , sed quod uulgò dicitur Guanin:  neque enim est eiusdem speciei cum auro communi, quoniam igni purgatum, non pertingit gradum uigesimum.  In sacris literis hoc genus auri Cethim dicitur, & inde    Cether dicta est corona auri. Huius generis auri meminit Iustinianus in suo codice, titu. de Iudæis. l. Iudæorum.  Quam formam, inquit, patriarchæ quondam coronarij  auri nomine postulabant. Item libro decimo de auro coronario, lege unica. Ad collationem, inquit, auri coronarij placuit neminem absque consuetudine esse cogendum.  Sed quur illud auri genus destinaretur coronis, illam puto fuisse causam, quod splendore     quodam   peculiari fulget.  
  
  
  
       B  
  
         Balvca  
  
  aurum est nondum purgatum, neque adhuc in massam redactum. Græce chrysamos dictum,  quasi ab eo quod sit aurum imperfectum. Neque est uerbum Latinum, quod Accursius putauit, sed     Hispanum  . scribit Plinius libr. 33. Natur. histo. Hispani, inquit, aurum  quod minutum est,     balucam   uocant. Iustinianus libr. unde      cimo, in titu. qui est de metallarijs: Octonos, inquit, scrupulos in baluca. Et infra. l. ob metallum. Quatuordecim  inquit, uncias in baluca. Cuius legis sensus hic est, quod si  metallarij conduxerunt à principe aurifodinam aliquot  auri libris, puta centum, id debere esse purgatum, quod  soluendum est. Quod si uoluerint soluere in baluca, debere pendere pro singulis libris quatuor denas uncias, hoc  est, pro intertrimento & spurcitia duas ultra duodecim.  Est operæpretium audire somniantem Accursium. Baluca, inquit, uas lucens, quasi in eo uase aurei illi uectigales  principi deferrentur. Sed quia hæc interpretatio sibi     non     placebat, adiecit aliam non minus ridiculam. Vel baluca,  inquit, quasi baiulans lucem, hoc est, auri     splendorem  . Dic  mihi, ô Accursi, hoc est de quo tu gloriaris, accurrere uel  succurrere legibus, an potius ea quæ dilucide à legislatore dicuntur, tenebris inuoluere?  
  
  
       bannvm  
  
    à recentioribus dicitur illa species exilij,  quæ ab antiquis dicebatur proscriptio. Encartados huiusmodi exules Hispani appellant. Itali bannitos, ij sunt  de quibus in iure ciuili & apud autores Latinos dicitur,  quod carent iure togæ, quibus aqua & igni interdictum  est. Codice de episcopis & clericis, in noua constitutione  Frederici: Banno, inquit, imperiali subiaceant.  
  
  
       baphevs  
  
  interpretatur tinctor, & baphe tinctura, utrunque ductum à bapto, quod est tingo, siue colore  inficio. Seruius in illud Virg. libro quarto Georg. Hyali  saturo fucata colore: iuxta Tarentum, inquit, sunt Baphia, ubi tingitur lana. Iustinianus libro undecimo codicis, titu. de murilegulis. l. baphei. inquit: Per quos & pri      uata nostra substantia tenuatur, & species gynecij confectæ corrumpuntur. Idem in titu. de uestibus holoberis  l. purpuræ. Ad baphia, inquit, Phœnices.  
  
  
       bastagarii  
  
  siue bastazontes, dicuntur baiuli    & corbulones, qui ferunt onera humeris, dicti à  bastazo   uerbo Græco, quod est porto as, Latine. Iustinianus libro  undecimo codicis, titulo de murilegulis & bastagarijs.  Quod ad præsens, inquit, remedium pertinet, quintum  animal bastagarijs pro reparatione præbeatur. Accursius nihilo plus succurrit quàm solitus est. Sunt, inquit,  bastagarij, qui cogunt rusticos ad hoc, uel sunt becharij   de domo principis. Becharios Itali uocant lanios siue laniones: sed diuinat, ut solitus est alijs in locis.  
  
  
       berytos  
  
  ciuitas est Syriæ Phœnices, prope Tyrum & Sidona, patria Vlpiani iurisconsulti. Plinius libr.  quinto. Berytos, inquit, colonia, quæ Felix Iulia appellatur. Scæuola libro 45. dige. titu. de uerborum obligatione.  l. qui Romæ. In prouincia, inquit, Syria, in ciuitate Beryto. Paulus quoque in titu. de censib. Berytos, inquit, in  Phœnicia. Hinc berytius tia, tium. Vnde Plinio uina berytia celebrantur. lege statim biblij.  
  
  
       biblivs  
  
  a, um, à Biblo oppido quoque Phœnices,  de quo Strabo, Plinius, Mela. Est & in eadem prouincia  Palæbiblos, id est, antiqua biblos. Bibliorum meminit Iezechiel propheta, cap. 26.   &   27. Iustinianus libro decimo  Codicis, titu. qui est de municipibus & originarijs. Cum  te Biblium origine, incolam autem Berytium esse proponas. Vtraque enim Syriæ Phœnices est ciuitas, & altera alteri finitima est.  
  
  
          bibliotheca  
  
  locus est, ubi reponuntur libri,  nam biblos interpretatur liber, theca repositorium:     quemadmodum   Dactylotheca, ubi reponuntur annuli: Oporotheca, ubi fructus arborum: Pinacotheca, ubi tabulæ. Vlpianus lib. 32. dig. qui est de legatis tertius. l. librorum. Libris, inquit, legatis bibliothecas non contineri.  
  
  
       bidens  
  
, tis, genus est instrumenti fossorij, dictum  ex eo, quòd duos habeat dentes, quemadmodum rastri,  quòd habent plures. Iuuenalis: Viue bidentis amans, &   culti uillicus horti. Vlpianus lib. xxxiij. dig. l. instrumenta. Ligones, inquit, sarculi, falces putatoriæ, bidentes.  
  
  
       bini  
  
,   æ, a, nomen est numerale distributiuum, siue  diuiduum, hoc est, quod significat tot res illarum quæ diuiduntur singulis competere, ut si dixeris, bini argentei  sunt uiritim distribuendi, intelligimus quod singulis uiris        competunt   duo     argentei  . Poëtæ      abutuntur   hac significatione,     accipientes   bina pro duobus simpliciter. Virg. j. Aene.  Bina manu lato crispans hastilia ferro. Idem in 8.       Frenaque   bina meus quæ nunc habet aurea Pallas. Accursius  huiusmodi nomina in bis tantum interpretatur: ut bina  pro quatuor, quina pro decem, dena pro uiginti, contra  mentem legislatoris,     magnoque   sensus detrimento. Lege in  dictione deni. Est alia significatio huiusmodi nominum  cum iunguntur nominibus pluraliter declinatis, ut si dicas, binas literas tuas accepi, intelligo quod accepi duas  epistolas, sed binas dixi, quia literæ literarum pro epistola caret numero singulari. Hinc est quod M. T. reprehendit filium Ciceronem, quia scripserat se accepisse duas literas, cum debuisset dicere binas: nam dicendo duas, si      gnificabat quod duo tantum elementa accepit, puta a,  b. Neratius lib. 39. titu. de damno infecto. l. quod Cornelius. Binarum, inquit, ædium. & in alia lege de seruitutibus urbanorum     prædiorum  , cuius initium est, Binas ædes  habeo, alteras tibi lego:     utrobique   significat duas domos.  Nam ædes pluraliter declinatum (ut diximus in dictione    ædicula) domum priuatam significat. Quòd si dixisset  duas ædes,     intelligendum   esset quod habebat duo templa:  quandoquidem ædes templum significat in     utroque   numero, aut quemadmodum Accursius interpretari     consueuit  ,  in bis tantum, quatuor templa.  
  
  
       bissextvs  
  
  appellatur dies ille intercalaris, qui  in quarto     quoque   anno interponitur, mense Februario, die  sexto Calendas Martias: unde bissextus dicitur, quod bis  numeramus sexto Calendas Martij. Sed ut alterum ab altero distinguatur, in priori dicendum est sexto Calendas  Martij die intercalari, in posteriori simpliciter sexto  Calendas Martij. Est autem intercalare ferè interponere. Causa uero adijciendi illum diem ea nimirum fuit, ut  cursus solis cum numero dierum congrueret, quod fieri  non posset, nisi quarto     quoque   anno dies unus adderetur,  qui colligitur ex quadrante, hoc est sex horis, quæ ad     complendum   solis cursum post trecentos sexaginta quinque  dies supersunt, de quo multa apud Macrobium in primo  Saturn. Celsus de uerborum signifi. l. cum bissextus. &c.  ubi Accursius multa delirat.  
  
  
       byssicvs  
  
  a, um, siue byßinus a, um, est res ex byßi  materia constans. Est autem byssus genus lini     candidißimi     circa Elidem Achaiæ nascens, neque usquam ferè alibi:        quemadmodum Carbasus in Hispania iuxta     Tarraconem  .  de     utroque   Plin. est autor lib. 19. Natu. historiæ. Byßi meminerunt sacræ literæ in     utroque   testamento. Martianus  lib. 39. tit. de publicanis. l. fin. Xylocinnamomum, opus  byßinum. ubi pro byßico mendose bußicum legitur.  
  
  
       bombycinvs  
  
  a, um, quod est à bombyce. Est  autem Bombyx uermiculus ex cuius capillamento depectitur quod uulgò dicitur sirgo siue seda. Nam Sericum  longe aliud est, quàm quod putat uulgus incertus     loquendi   artifex, de quo in uerbo Sericum. Sunt igitur uestes  bombycinæ, quas ignari harum rerum uocant sericeas. Iuuenalis: Hæ sunt quæ tenui sudant in Cyclade, quarum  Delicias &      panniculus   bombycinus urit. Vlpia. lib. 33. tit.  de auro & argento leg. l. uestis. Vestimentorum, inquit,  sunt omnia lanea     lineaque  , serica uel bombycina.  
  
  
       bona  
  
  orum, inquit Festus, dicuntur substantia rerum: sic dicta, quod uiris bonis digna sunt. Sed aliter uulgus accipit bona, aliter sapientes. Vulgus nanque imperitum ea tantum appellat bona, quæ sunt fortunæ subiecta, cum illa infimum gradum in genere bonorum obtineant, imò uerò secundum Stoicos neque omnino sint  bona simpliciter, cætera uero bona cum additamento,  aut bona utilia, aut bona iucunda. Iurisconsulti tamen  quia cum uulgo & ad uulgum loquuntur, bona uocant patrimonium & censum cuiusque, ut Vlpianus titulo de uerborum significatione. l. bonorum appellatione &c.  
  
  
       bractearivs  
  
  est ille, qui secat aurum in tenuißimas laminas, quæ dicuntur bracteæ, ut apud Virg.        lib. 6. Aeneid. Tenui crepitabat bractea uento. Inde bractearius dictus. Iulius Firmicus lib. 3. matheseos: Venus,  inquit, aurifices, inauratores, bractearios, & argentarios  facit. Iustini. lib. 11. cod. l. j. Artifices, inquit, bractearij. Accursius     Pentaburgos   interpretatur, id est, qui     faciunt   quæ  dam uolubilia circa frenos: sed in qua lingua dicantur huiusmodi artifices     pentaburgi  , ego fateor me ignorare:     quemadmodum   possum persanctè iurare, Accursium omnino  non intellexisse, quid bractearij nomine significaretur.  
  
  
       brephotrophivm  
  
, locus est, ubi infantes  expositi publice aluntur, nam brephos interpretatur infans, &  trophe      alimentum  : sic orphanotrophium dicitur,  ubi aluntur orphani, &  ichthiotrophium ubi pisces: peristerotrophium ubi columbæ. Iustinianus in codice tit. de  sacrosanct. eccl. l. illud. ubi     mendose        bephotropium   legitur,  expuncta secunda litera. Item & iterum l. sancimus.     atque     iterum l. ut inter.     habetque   accentum in penultima.  
  
  
       bvbvlcvs  
  
  est custos boum, aut qui bobus utitur. Ouid quarto de ponto. Per medias Istri plaustra bubulcus aquas. Cato de re rustica: Bubulcum     unum   habeat,  asinarium unum. Paulus lib. 33. dig. de fundo instr. l. cum  de lanionis. De bubulco, inquit, siue de eo qui ibi bobus  arat. Inde bubulonicus, a, um, res ad bubulcum pertinens,  ut in eodem titu. l. sed & stragulas, uestes, & bubulonicas, quæ equis insterni solent.  
  
  
       bvccinvm  
  
, genus conchyliorum est, ex quibus  purpureus color inducitur, nam purpuræ annumerantur  murices. Buccina quæ  à Græcis dicuntur ceryces, & quæ   proprio nomine dicuntur purpuræ. Vlpianus lib. 32. qui        est de legatis tertius. l. si cui. Purpuræ appellatione omnis generis purpuram contineri puto, sed coccum non     continebitur  : buccinum autem & Ianthinum continebitur.  Accursius coloris genus dicit.  
  
  
       bvprestis  
  
, ut scribit Plini. bestiola est rara in  Italia, simillima scarabeo longipedi. Idem lib. 13. Pollet,  inquit, contra cantharides buprestim, & Pityocampas.  Apud Marcellum 48. digestorum. l. eiusdem. ubi pro bupresti & pityocampis mendose legitur bubostris & pituocarpas.     Siquidem   buprestis dicitur quasi bouis prester,  id est, serpens: nam subit nares     boum  ,     atque   ita enecat illos.  
  
  
       bvrdo  
  
, partus est ex equo & asina, sicut ediuerso  mulus ex asino & equa. Hispani burdieganos appellant.  In quarto Regum lib. cap. quinto, Hieronymo interprete: Obsecro, inquit, concede mihi seruo tuo, ut     tollam   onus  duorum burdonum de terra. hos Græci ginnos uocant.  Theodorus Gazes ex Aristotele in libro de animalibus,  Inos interpretatur. Vlpianus lib. 32. dige. qui est de legatis tertius. l. item legato. Vel lectica, uel burdones.  
  
  
  
       C  
  
         Caballvs  
  
  ab equo eo distat, quod caballus ferè   nunquam sine derisione dicitur,     atque   ideo Satyrici  poëtæ, qui dum risum excutiant nemini parcunt, caballo  potius, quàm equo utuntur. Lucilius apud Nonium Marcellum: Succussatori tetri     tardique   caballi. Et Horat. Satureiano     circumuectare   caballo. Equus uero non dicitur, nisi  de apto, &      qualem   Virg. 3. Georg. describit,     dicens  : Cui ardua ceruix,     Argutumque   caput, breuis aluus,     obesaque   terga,     Luxuriatque    thoris animosum pectus, &c. Pomponius        lib. 33. tit. de fundo instruc. l. si ita. Caballos, inquit, qui in  pistrinis essent. Nam pistrinis non delegantur nisi mali,    & de quibus Iuuenalis dixit: Dominos pretijs mutare iubentur Exiguis,     tritoque   trahunt     epiraedia   collo Segnipedes     dignique   molam uersare nepotis. Hos Hispani rocines,  illos cauallos appellant.  
  
  
       cacabvs  
  
  olla     grandior   est, siue illa sit ex argilla,  siue ex stanno, siue ex     argento  , uel alia     quacunque   metallica  materia. Columella lib. 13. de re rustica. In cacabo figlino  nouo coquitur uel stanneo musti arbustiui aminæi urna.  Ecclesiast. 13. Quid communicabit cacabus ad     ollam  ?     quando   enim se colliserint, confringentur. quasi cacabus sit  ex metalli     tantum   materia, & olla ex creta     dumtaxat   figlina. Pomponius lib. 34. tit. de auro & arg. leg. l. & si. Certe, inquit, si cacabos argenteos habebat, uel miliarium  argenteum. id est, uas ad coquendum milium.  
  
  
       cadvcvm  
  
, ex lege Papia,     legatum   erat     relictum   sub  conditione, qua deficiente, uel uiuo, uel mortuo testatore  cadebat, & redibat, uel ad     testatorem   uiuum, uel ad substitutum eo mortuo. Vnde tit. est in cod. Iustiniano. de toll.  caducis. Iuuen. Legatum omne capis, nec non & dulce caducum. Commoda præterea iunguntur multa caducis.  
  
  
       caedvvs  
  
  a, um, à      cædendo  , id est,     scindendo   dicitur:  unde sylua cædua dicta, quod illius arbores     licitum   est scindere, siue     lignorum  , siue materiæ causa. Nam sylua     nunquam     dicitur nisi de arboribus. Plin. Cæcilius in epistolis: Cæ  duæ, inquit, syluæ cum monte ipso descendunt. Cato de  re rusti. Sylua, inquit, cædua &c. Papinia. 24. dig. ti. solu.  matrim. l. diuortio. Si arbores, inquit, cæduæ fuerunt, uel        germinales. Item de uerborum signific. l. sylua cædua.  
  
  
       caementvm  
  
  dicitur à      cædendo  , nec est quod uulgus putat, ædificij fundamentum, sed sunt lapides, ut ait  Nonius, quibus ædificia     consurgunt  ,     citatque        Sisennam   in 4.    historiarum: Formidine, inquit, oppreßis quod     humilem   cæ  mentis     instructum   oppidi     murum   sciebat. Vitru. lib. 1. Saxa  quadrata, siue silex, siue     cæmentum  , siue coctus later. Vlp.  lib. 41. ti. de riuis. l. Seruius. Si     riuum        cæmentitium   uelit facere, audiendum esse. hic pro lapidibus quadratis posuit.  
  
  
       caivs  
  
  Iurisconsul. fuit, pace aliorum dixerim, peritißimus     omnium  . Eius consulta     consultißima        citantur   quam  sæpißime in libris     Pandectarum  , sed in illis     Florentinis   semper per C, Caius: in     recentioribus   uero per G, Gaius. Causa uero erroris ab eo est orta, quòd Seruius     grammaticus     scribit in 1. Georg. Virg. lib. tria esse nomina quæ      scribuntur   per c, proferri debent per g, Cneius, Caius, Amurca.  de Amurca superius     dictum   est in suo loco: de Caio per c,  debere scribi, Quintil. est autor lib. 1. orat. instit.  
  
  
       calata  
  
, comitia dicebantur, autore Gellio, quæ   pro collegio     pontificum   haberi solebant, aut regis, aut Flaminum     inaugurandorum   causa. Ea     autem   in duo genera diuidebantur, curiata uidelicet, &      centuriata  , de quibus Dionysius Halicarnasseus, & Liuius in primo ab urb. cond.  scripserunt. Comitia uero calata dicebantur ex eo, quod  populus uocatus in unum locum ad ferenda suffragia  conueniebat. Calo enim est uocare. Comitia præterea à   coëundo, hoc est,     conueniendo   dicta sunt. Iustinianus lib. 2.    Institutionum, tit. de testamentis ordinandis:     Testamentorum  , inquit, duo genera in usu fuerunt, quorum altero in        pace & otio utebantur, quod calatis comitijs appellabant, id est, ad cuius solennitatem requirebatur populi uocati consensus. de reliquo lege ibidem.  
  
  
       calcaria  
  
  est fornax, ubi calx ex coctis lapidibus  conficitur. Vnde Plin. in histo. natu. scribit, oliuas cinere  ex calcarijs lætari. Imperator in ti. de pœn. l. aut     damnum  .  pro fodina posuit lapidum, ex quibus igni resolutis calx  ipsa conficitur: nam de damnatis ad metallum loquitur,  sunt autem lapides in genere metalli. Nam quod Accursius dicit calcariam esse opus calcandi terram, etiam pueri qui nondum   æte lauantur, intelligunt esse perinane.  
  
  
       calcvlator  
  
  proprie dicitur, qui per lapillos  rusticorum more     computat  , nam calculus est lapillus: unde  calculare, per     lapillorum   signa     computare  . Martial. Nec calculator inquit, aut notarius uelox.     eosdem   appellamus &   calcularios. Modest. lib. 37. dige. de excus. l.     spadonum  .     Neque     calcularios, inquit, quos uulgò ratiocinarios dicimus.  
  
  
       calendarivm  
  
, liber erat rationum, non     quarumcunque  , sed earum     tantum  , quæ ad fœnus     pertinebant  , & in  quo     debitorum   nomina scribebantur: dictum calendarium,  quia primo     cuiusque   mensis die, hoc est Calendis, pecuniæ   dabantur fœnori, & exigebantur     cum   usura. Ouid. Si puteal     Ianumque   times     celeresque   calendas. celeres dixit, quia debitoribus cito redire uidetur terminus debiti     soluendi  . Horatius: Qui nisi cum misero tristes uenere     Calendæ    . tristes  autem ab effectu uocauit, quæ debitorem faciunt tristem.  Idem     quoque   in Epodo de Alphio fœneratore:     Omnem   redegit Idibus     pecuniam  , quærit Calendis ponere, scilicet ad  usuram. Seneca lib. primo de beneficijs: Nemo beneficia        in calendario scribit, id est, in libro fœneraticiarum rationum, ut inde sortem cum usura recipiat. Idem in quinto  eiusdem: Quid fœnus & calendarium & usura, nisi humanæ cupiditatis extra naturam quæsita nomina?     Atque     adhuc in epistolis: Forum conterit, calendarium uersat,  fit ex domino procurator. Scæuola libr. 33. digest. titu. de  fundo instru. l. nepoti. Legauerat, inquit, prædia ut structa sunt cum uino, grano, calendario. Item Aphricanus  de legatis tertio. l. qui filium. Certa prædia nepoti per  fideicommissum dederat, excepto calendario. Atque     ibidem     l. nomen. Nomina, inquit, ex calendario quæ elegerit. Accursius nomina debitorum calendarium interpretatur,  uerè quidem, non sufficienter: neque enim quodcunque  debitum uenit appellatione calendarij, sed tantum quod  ex fœneratione conflatur.  
  
  
       caligatvs  
  
  miles dicebatur, qui erat manipularis. Manipulus autem exercitus. Varro de lingua Latina  appellat minimas manus, quæ unum sequuntur signum.  ex manipulis     autem   cohors componitur. Caligatus     autem   dicitur à caliga, hoc est, tibiali siue ocrea, quod erat     crurum     armatura, de qua Tranquillus in uita Caij Cæsaris: Caliligula, inquit, cognominatus est, quia manipulari habitu  est inter milites educatus. De milite igitur caligato, hoc  est, manipulari siue infimæ conditionis, dixit Iuuenalis:  Cum duo crura habeas offendere tot caligatos. Quintilianus in declamationibus. Parêre caligatum tribuno lex  iubet. & paulò post: Commendem tibi ordinem caligati  militis. Vlpianus in titulo, de ijs qui notantur infamia.  Ait, inquit, Prætor, qui ab exercitu dimissus erit, dimis      sum accipere debemus     militem   caligatum, uel si quis alius  usque ad centurionem uel præfectum cohortis, uel alæ,  siue legionis. Item de custodia & exhib. reorum. l. de militibus. & de re militari. l. omne delictum.  
  
  
       camelasia  
  
, siue camelaria, est curatio camelorum, qui publice & ad usus publicos     alebantur  : & Camelarij ipsorum camelorum curatores, quorum duo sunt genera, alterum     bactrianum  , quod unum     tantum   habet tuber,  alterum arabicum, quod duo tubera in dorso habet. eosdem & dromedarios ob uelocitatem cursus uocant. Arcadius lib. 50. tit de muneribus. l. munerũ. Camelasia, inquit,  personale munus est. Et ibidem de camelario.  
  
  
       cannabis  
  
  herba est & materia netilis, ex qua  non modo texta fiunt, sed etiam funes torquentur. Vnde  Persius: Tibi torto cannabe fulto Cœna sit in transtro.  Vlpianus libr. 14. de exercitoria actione. l. j. Præpositus,  inquit, est legumini & cannabi.  
  
  
       cancelli  
  
  sunt ligna inter se modicis interuallis in transuersum connexa, quibus tribunalia, scænæ, &   fenestræ muniri consueuerunt. Cicero in Verrem: Circundati cancellis uidentur in sua prouincia. Idem primo  de oratore: Forensibus cancellis circunscriptam sententiam. utrunque per translationem. Sed proprie Sidonius  libro primo de turba satellitum Theodorici regis: Exclusa, inquit, uelis, inclusa cancellis. Canticorum capi. secundo, Hiero. interprete: Respiciens, inquit, per fenestras,  prospiciens per cancellos. id est, per foramina cancellorum. Huiusmodi quoque fenestræ Clatratæ dicuntur.  Aphricanus libr. 30. qui est de legatis primus. l. cætera. Si        cancelli, inquit, sint, uel uela. Item titulo de fundo instructo. l. quæsitum. Cancellos quoque instrumento contineri  puto. & alijs in locis.  
  
  
       cancello  
  
  as, uerbum uidetur esse ductum à cancellis, in quibus ut transuersaria nectuntur ligna, ita cum  scripta expungenda sunt, transuerso calamo lineæ inducuntur: quod proprie illinere, siue allinere est. unde litura. Horatius in arte poëtica: Incomptis allinet atrum  Transuerso calamo signum. ac si dicat, cancellabit. Vlpianus libro 28. titu. de ijs quæ in testamento delentur. l. cancellauerat quis testamentum uel induxerat. & ibidem. l.  proxima: Si omnem scripturam cancellasset. Item lib. 22.    titulo de probationibus. l. si chirographum cancellatum  fuerit.  
  
  
       cantharis  
  
, cantharidis, scarabei quædam species oblongioris est, maculas rubras transuersarias     habens  ,  Hispanè in Bætica mea cubiculas uocant, alijs in locis    Abadeios: in quo falluntur tempestatis nostræ medici,  pro cantharidibus utentes quibusdam uermiculis ad muscarum similitudinem. Plinius libro 18. Est, inquit, cantharis dictus scarabeus paruus. Galenus præterea de medicina simplici:     Cantharidum  , inquit, siue     scarabeorum  . Nam  cantharus est scarabeus, cantharis uero scarabei habens  effigiem. Marcellus libro 48. titulo ad legem Corneliam,  de sicarijs & ueneficis. l. eiusdem. Et quòd quis, inquit,  lustramenti causa dederit cantharidas.  
  
  
       cantharvs  
  
  uas erat, quo utebantur in sacris  Liberi patris, habens ansas, atque ut ait Acron, patulum  erat. Virgilius in Buco. Et grauis attrita pendebat can      tharus ansa. Plinius libro 33. Cantharis potasse exemplo  Liberi patris traditur. Est præterea     cantharus   illud aquæ   conceptaculum, unde salientes erumpunt,     quemadmodum     apud Aphricanum libro 30. dig. tit. de legatis primo. l. cæ  tera. Canthari, inquit, per quos aquæ saliunt.  
  
  
       capitale  
  
  odium, capitale supplicium, capitalis  morbus, quod caput alterius, id est, uitam petit. Capitalis homo, & capitale crimen, propter quod caput committentis peti debeat ad pœnam. Festus Pompeius: Capitalis, inquit, lucus est, ubi si quid uiolatum est, capite  uiolatoris expiatur. Cicero de senectute: Nullam capitaliorem pestem, quàm uoluptatem corporis hominibus à   natura datam. Paulus libro 48. de publicis iudicijs. l. publicorum. Capitalia, inquit, iudicia sunt, ex quibus pœna,  mors, aut exilium est. hoc est aquæ  & ignis interdictio:  per has enim pœnas eximitur caput de ciuitate.  
  
  
       capitivm  
  
  est capitis tegmen, ut inquit Nonius,        citatque   Varronem in quarto libro de uita patrum. In libro tamen de origine linguæ Latinæ, ab eo capitium dici  putat, quod capit pectus, id est, ut aliqui     putant  , indutum  comprehendit. Iob cap. 30. Quasi capitio tunicæ succinxerunt. ubi interpres capitium pro collario uidetur accipere. Vlpianus libro 34. de auro & argento legato. l. uestis. Muliebria, inquit, sunt, ueluti stolæ, pallia, tunicæ, capitia, zonæ.  
  
  
       capitvlvm  
  
    à Plinio libro tertio naturalis historiæ, est oppidum Italiæ: unde posseßiuum gentile ponitur, capitulensis. Paulus libro 50. digest. tit. de censibus.  l. fina. Similes sunt Capitulenses.  
  
  
          capsarii  
  
  dicuntur, qui filijs nobiliorum ciuium  ad scholas euntibus, libros deferunt in capsula. Iuuenalis  de seruo capsario: Quem sequitur custos angustæ uernula capsæ. Suetonius in Nerone: Constat quosdam cum  pædagogis & capsarijs uno     prandio   pariter necatos. Vlpianus libr. 40. tit. de manumiß. uin. l. si collactaneus. ubi  exprimitur capsarij     officium  , id est, qui portat libros. Item  de iure immunitatis. l. quibusdam.  
  
  
       carevm  
  
  genus est aromatis myropolis     cognitum  ,  nobis uero incognitum, quippe quod peregrinum sit. Plinius lib. 19. Peregrinum, inquit, est careum gentis suæ nomine appellatum, culinis principale. Galenus ad Paternianum, cap. de careo. Vtitur eo quoque Apitius de re coquinaria. Paulus libro 33. digestorum, tit. de penu legata.  l. non omne. Sed quod quidam negauerunt piper ligusticum careum, & laser, eiusmodi in penu non esse, improbatum est.  
  
  
       carrvm  
  
  siue carrus & carruca, plaustra sunt  oneraria: hoc est comparata ad ferendum tantum onera.  Cæsar in primo comment. Iumentorum, inquit, & carrorum quammaximum numerum coëmere. In commentario quoque     Hispaniensi  : Per uiarum angustias carra complura. Martialis: O     iucunda   Couine solitudo Carruca magis     essedoque   gratum. Consultus libro 39. titulo de donationibus. l. si id. Vel grex, ait, uel carrum, uel carruca.  Item Scæuola, titulo de auro & argento legato. l. uxori.  An carruca dormitoria debeatur.  
  
  
       carthaginienses  
  
  post n literam per i,     non     Carthaginenses i litera dispuncta, ut nunc uulgus loqui      tur, debere scribi & proferri adstipulantur Florentinorum Pandectæ, in quibus quoties Carthaginiensium fit  mentio, sic scribi adnotauit Lodouicus Bononignus, data  sibi copia libros illos sæpe legendi. Sed & Priscianus lib.  quarto de octo partibus orationis: Si nomina, inquit, sunt  tertiæ declinationis, abijciunt s,     extremam   genitiui, & assumunt ensis, ut pistor pistoris pistoriensis: Carthago carthaginis carthaginiensis: hoc est sex syllabarum. Atque  ita in omnibus codicibus uetustis propè semper legitur.  Ostendit hunc locum primus omnium Laurentius Abstemius, atque ab omnibus uiris doctis eius inuentio est  admissa.  
  
  
       cassiopa  
  
  ciuitas & promont oriumest Epiri,  Strabone, Ptolemæo, Plinio,     atque   alijs autoribus. Vlpian.   12. libro digest. titulo de exercitoria actione, lege prima.  Sunt, inquit, naues quæ  à Brundusio, uel à Caßiopa, uel à   Durachio uectores traijciunt.  
  
  
       castellvm  
  
  est aquæ conceptaculum, unde ex  aquæ ductu publicitus     distribuenda   est per     urbem   aqua. Festus ab antiquis ait, castellum diuidiculum fuisse appellatum, ex eo dictum, quòd inde aquæ diuiderentur. Apud  Plinium, Vitruuium, & Frontinum, de aquæ ductibus,  sæpe castellum in ea significatione legimus. Aphricanus  de leg. primo. l. cætera. Si cancelli, inquit, sint, uel uela, legari poterunt, non fistulæ uel castella. Item libro 43. de  aqua cotidiana. l. prima, quid sit, Vlpianus satis clare  interpretatur: Ex castello, inquit, id est, ex eo receptaculo quod aquam publicam suscipit. Castellanos Frontinus        quoque   illos appellat, qui castellorum curam gerunt.  
  
  
          catadromvs  
  
  interpretatur decursus, nam catadromeo est decurro, decursio autem per catadromum  non sine periculo erat, quod & Iurisconsultus significat  libr. 19. digestorum de actionibus empti. l. si seruus tuus.  Eum, inquit, fuisse seruum, qui per catadromum descendere, aut in cloacam demitti solitus esset. Suetonius in  Nerone: Notißimus eques Roman. elephanto supersedens per catadromum decurrit. Quod autem ludicri genus catadromus esset, nemo dicit, quod ego sciam, neque  ausim diuinare.  
  
  
       cavma  
  
, atis, calor siue incendium interpretatur,  cauo enim est calefacio siue incendo. Vlpianus de legatis  primo. l. cum res. Si fundus, inquit, caumate perierit.     Atque     aliubi: Prædia, inquit, quæ caumate     perierunt  .     Atque   adhuc  alibi: Si caumate alióue casu pars fundi perierit. quibus  in locis casma pro caumate legitur. Chasma nanque per  chaspiratum aliud significat: hoc est cœli hiatum siue  recessum. Autores sunt, Aristoteles in Meteorologicis,  Plinius in secundo natur. hist. Seneca in primo     naturalium     quæstionum. Seruius libro nono Aeneid.  
  
  
       cavillatio  
  
, inquit Nonius Marcellus, est iocosa calumniatio, & cauillari, iocari. Valla: Cauillatio,  inquit, est subdola quædam ratio, quam nos conscij nobis  mendacij, uincendi causa proferimus. Vlpianus titulo de  uerborum significatione. l. natura cauillationis &c. Item  de regulis iuris. Ea, inquit, est natura cauillationis, quam  Græci scomma uocant.  
  
  
       cavpo  
  
, dicitur proprie qui uinum uendit: caupona uero est mulier quæ uinum quoque uendit. Est etiam        caupona locus in quo uinum uenditur, autor est Priscianus. Apuleius libro primo de asino: De quadam, inquit,  amica caupona ilico percontor. Gellius libro septimo:  Quod in caupona delitesceret, quod ad uesperam perpotaret. Apud iurisconsultos titulus est libro 47.       digestorum  ,  furti aduersus nautas, caupones, & stabularios. ubi ea  propemodum quæ apud Horatium in primo sermonum,  leguntur.  
  
  
       cavsarii  
  
  dicuntur, qui causam     habent   ex morbo  ut muneribus uacent. Liuius libro sexto ab urbe condita.  Tertius, inquit, exercitus ex causarijs & senioribus. Seneca libro sexto epistolarum. In animo nostro sunt quasi  causariæ partes quibus adhibenda curatio est. Spartianus in Hadriano: Omnes causarios subleuauit. Plin. libro   25. Causarijs uel latere uel faucibus. Martianus libro 49.    titulo de re militari. l. milites. Causaria, inquit, mißio est,  quæ propter ualetudinem laboribus militiæ soluit. Modestinus de excusationibus: Propter       ægritudinem  , inquit, causariam uocatam, causariam remißionem acceperint.  
  
  
       cavsor  
  
, aris, est causam rei gestæ afferre siue  excusationem. Quintilianus: Ne causanti pupillo sic tutor irascatur. Virgilius in Bucolicis: Causando nostros  in longum ducis amores. Vlpianus libro 40. titulo de fideicommiß. lib. l. generaliter. Neque enim causari debere quo minus illi relictum sit.  
  
  
       cavterivm  
  
, ferramentum est chirurgicum ad  inurendum uulnera. Est præterea cauterium instrumentum pictorium, quo utuntur in ea pictura, quæ dicitur  encaustice, de qua Plinius lib. 35.   & Martialis: Encaustus        Phaëton tabula tibi pictus in hac est. Quid tibi uis Dipyron qui Phaëtonta facis? De eadem     quoque   Ouid. dixit:        Tabulasque   coloribus uris. Martianus de fundo instructo.  l. pictoris. Peniculi, inquit, & cauteria & conchæ. ubi  mendose pro cauteria, cautheriæ legitur.  
  
  
       cedere  
  
  diem, significat incipere deberi pecuniam. Venire diem, significat eum diem uenisse, quo pecunia peti poßit. Ex Vlpiano in tit. qui est de uerb. oblig. l.  cedere diem. Cedere posseßionem uel usumfructum, uel  ius, est alteri posseßionem, uel usum, uel ius tradere. Ambrosius ad Marcellum: Quid sibi profuturum quòd iura  posseßionis cederes. Virg. 11. Aeneid. Cedat ius     proprium     regi. Idem in tit. de leg. ij. l. & similiter. Si usumfructum,  inquit, mortis causa cessero. Et in tit. de acq. poss. sæpe.  
  
  
       cellarivm  
  
, dicitur locus à reponendis     celandisque   esculentis     poculentisque   dictus. Apud Columellam de  re rusti. caput est quo pacto uillica tractare debeat cellaria. Iurisconsultus de leg. iij. Cellarium, inquit, iunctum  eidem diætæ. Cellarius uero est qui cellæ uinariæ præsertim præponitur. Plautus in captiuis: Sume, posce, prome  quiduis, te facio cellarium. Vlpia. lib. 33. de fundo instru.  l. quæsitum. Cellarium, inquit, id est, qui ideo præpositus  est, ut rationes saluæ sint. Et aliubi sæpe.  
  
  
       cenotaphivm  
  
  interpretatur inane sepulchrum, id est, quod sine cadauere in memoriam tantum  defuncti constructum est: quale apud Virg. iij. Aeneid.  Hectoreum ad tumulum uiridi quem cespite inanem. Vlpia. lib. 11. de religiosis &c. l. uel quæ. Si cenotaphium,  inquit, sit, uenire dicendum est. & infrà l. monumentum.        Monumentum, inquit, memoriæ causa factum, quod Græ  cè cenotaphium dicitur. Et tunc scribitur per e simplicem. Nam per æ diphthongum, significat cænotaphium  nouum sepulchrum, quale fuit illud in quo Saluator noster fuit sepultus, de quo in Euangel. Sed per œ diphthongum, Cœnotaphium significat commune     multorum   sepulchrum, quod Græcè  polyandron      quoque   dicitur. Taphos         nanque        sepulchrum   interpretatur. Cenos     autem   sine diphth.  uacuus, cœnos per œ diphthongum significat     commune  .  
  
  
       censeo  
  
  es, est arbitrari, unde censores dicti, ad  quorum censionem, id est, arbitrium censeretur populus,  ut scribit Varro de lingua Latina. Festus     quoque  : Censores, inquit, dicti sunt quod rem suam tanti     quisque    æstimare solitus sit, quanti illi censuerint. Hinc     dicuntur   Censiti, quorum res est æstimata certa     quadam   summa & per  eam in classem suam redacti, qui     etiam   Opitecensi, id est,  opibus censiti dicebantur: & Capitecensi, qui nullo aut  paruo ære     censebantur  . Autor est Gel. lib. 15.   & Valerius  ubi de Mario. In codicis Iustiniani lib. 11. tit. est de agricolis censitis, & infrà, In quibus causis coloni capite censiti dominos accusare possunt. Pomponius tit. de     acquirendo   rerum dom. l. ergo. Censitorum, inquit, uice fungitur.  
  
  
       centones  
  
  sunt cilicia ex pilis     caprarum  , siue     panni   craßiores ex lana diuersorum colorum consuti. Plaut.  in Epidico. In alium quæras cui centones sarcias. Iuuenal.  Intrauit calidum ueteri     centone   lupanar. Cato de re rust.  Prius ueterem sagam accipito, unde fiant     centones  . De huiusimodi rusticis centonibus loquitur consultus Vlpianus  lib. 33. dig. de fundo instru.     Centones  , inquit, funes perticæ.        Accursius Vgutij [fixme/Huguccio] autoritate,     centones   interpretatur puluinaria, id est, opus factum ad modum     puluinarium  . Quid  uero per puluinaria ipse intelligat, ego non uideo, cùm autore Seruio puluinaria sint lectuli qui sterni templis consueuerunt.     Principum        quoque   puluinaria     dicuntur  , ut apud Iuuenal. Lupanaris tulit ad puluinar     odorem  . Catullus     quoque     de nuptijs Pelei: Puluinar uero diuæ geniale uocatur.  
  
  
       centvrio  
  
  miles dicebatur qui præerat centum  militibus, & cohors illa cui præerat, appellabatur     Centuria  . Centurionis insigne, uitis erat, siue     sarmentum   ex uite.  Plinius:     Centurionum  , inquit, in manu uitis. Iuuenal. de Mario sub     centurione        constituto  : Nodosam post hæc     frangebat     uertice uitem. Lucanus in 6. de Lælio centurione:     Latiam     longo gerit ordine     uitem  . Et Sillius lib. 6. Leuinus ab alto  Priuerno uitis Latiæ præsignis honore. Et Martialis:  Varre Paretonias Latia modo uite per urbes. De uite        quoque        centurionum   meminit     Iurisconsultus   lib. 40. dig. ti. de  re milit. l. milites     agrum  . Si uitem tenuit, militiam mutat.  
  
  
       certamen  
  
  pro ludo in quo est contentio, ubi  etiam uictori ab agonotheta præmium proponitur. Scæ  uola tit. de annuis leg. l. liberto. Certamina, inquit, sub nomine ipsius celebrarentur. id est, ludi.  
  
  
       certiorem  
  
  facere quempiam eleganter dicitur, & non facere certum. Nam quod Virg. in Aeneid. dixit: Anchisen facio     certum  . carminis neceßitate excusatur,  quòd     certiorem   in uersu     non   potuit collocare,     quoniam   syllaba breuis est inter duas longas, quod     heroicum        carmen   reformidat.     Vtuntur        Iurisconsulti   hoc uerbo Certioro, as, quod  apud eos qui pure     loquuntur   in usu     non   est. Vlp. lib. 27. dig.        de eo qui pro tutore. l. j. Sed necessarios, inquit, pupilli     non     certiorauit. Idem     quoque   lib. 17. tit. mandati. l. si fideiussor.  Cum certiorare posset, inquit, eum,     non   fecit. Certifico uero & certificatio nusquam quod meminerim legitur, nisi  in lib. dig. tit. de excusationib. Honores, inquit, & immunitates certificauit scribens. Item de pignoribus & hypothecis. l. cum tabernam. quæ est Scæuolæ, lib. 20. dig. Non  certificationem, inquit, sed suppositionem à me accipere.  
  
  
       cervisa  
  
, uel ceruisia, uel ceruisum, potio est ex  hordeo siue tritico, siue ex pane concinnata, & est ferè   quam sacræ literæ ex Hebræo sermone     interpretantur   Siceram, & idem quod zithum. Sicera uero, Hierony. ait,  est omnis potio quæ potest inebriare, præter uinum. Vlpia. lib. 33. dig. de tritico & uino leg. l. si quis. Nec     camum  ,  inquit, nec ceruisa     continebitur  . Et paulò ante. Certe zithum quod in     quibusdam   prouincijs ex tritico uel ex hordeo, uel ex pane conficitur. Strabo lib. 27. in descriptione  Aegypti, scribit commune illis populis esse poculum &   fieri modis uarijs. appellatur autem à Græcis zithum, ab  interprete ceruisum.  
  
  
       character  
  
, eris, interpretatur figura, uel signum, uel forma. Cic. ad Brutum in oratore: In omni re  difficillimum est     formam  , quæ character Græcè dicitur, exponere. Sed & stili genus character ab autoribus dicitur. Vlpia lib. 28. dig. tit. de testa. l. ad     testium  . Dum     tamen  ,  inquit, habuerit characteres. dixit pro figuris literarum.  
  
  
       charta  
  
  est pagina scriptioni apta, ex     quacunque     materia illa sit, siue ex plumbo, siue ex cortice, siue ex linteis, siue ex papyro, siue ex corio, quæ dicitur membrana.        De chartarum generibus Plin. multa lib. 23. Natur. hist.  Vlpia. tit. de leg. iij. l. librorum. Librorum, inquit, appellatione omnia uolumina continentur, siue in charta, siue  in membrana sint, siue in quauis materia:     neque   enim     membrana   excluditur à chartæ appellatione, cum charta     membrana   appellatur. Idem     quoque   ibidem: Si quis, inquit, chartas legauerit puras, membranæ non continebuntur. quasi  dicat, nisi addatur, charta membrana. Idem     quoque   Vlpia.  tit. de bonorum posseß. secundum tab. l. chartæ appellatione, etiam ad nouam chartam refertur.  
  
  
       chirographvm  
  
, est pictura ex manu propria, quam autographum etiam appellant. Sueto. in Augusto: Nihil æquè elaborauerat, quàm ut     imitarentur   chirographum suum. Differt autem chirographum à syngrapha, quòd in chirographo     tantum   quæ gesta sunt scribi solent, in syngrapha     etiam   contra fidem ueritatis pactio  scribitur. Idem in     eodem  : Cuius pacti non dubitauit à quibusdam     iusiurandum  , à      quibusdam   syngrapham petere. Per  syngrapham intelligit Sueto.     chirographum   propria     eorum     qui paciscebantur manu scriptum, in quo talis pactio scripta erat, nec negare possent. Paul. lib. 42. dig. tit. de priuilegijs cred. l. bonis. à chirographo chirographarium formauit, quod significat eum qui à debitore autographum  debiti habet. Chirographarijs, inquit, creditoribus.  
  
  
       choma  
  
, atis, ex Græco interpretatur agger, eris.  Est autem agger, ut inquit Seruius in illud Virgil. 10.    Aeneid.     Atque   ipsis prælia miscent Aggeribus. terra illa  quæ facto uallo propius ponitur. Vnde tit. est apud Iurisconsultos de aggeribus Nili non rumpendis. Illi igitur        aggeres proprie dicuntur chomata Græce. Vlpia. lib. 47.    dig. tit. de extraordinarijs criminibus. l. saccularij. Chomata, inquit, sunt aggeres qui solent aquam Niloticam        continere  . Et ibidem sæpe. Vbi semper pro choma per ch    & o longum, coma, atis, per c, exile mendosè legitur.  
  
  
       chrysamos  
  
  Græcè dicitur, quam ut ait Plin.  Hispani balucam appellant, de qua satis multa scripsimus in uerbo baluca, dicta à  chrysos siue chrysion, quod  est     aurum  . Iustiniani codicis lib. 11. tit. de metallarijs. Octones, inquit, scrupulos in baluca, quæ Græcè chrysamos dicitur. Accursius non minus in chrysami delirat interpretatione quàm suprà fecerat in baluca: Chrysamos, inquit, Græcè: Latinè utilitas, ut sit chrysamos, id est, in utilitate publica: cum tantum distet chrysamos à  chresmos   quod interpretatur utilitas, quantum Thais ab Hermione. Illud     nanque   per ypsilon, hoc per eta scribitur.  
  
  
       cidonivm  
  
  mâlum, idem est quod cotoneum, &   uinum cidonium, quod ex malorum cidoniorum conficitur succo. Vlpia. tit. de uino & tritico leg. l. si quis. Cidonia, inquit, & si qua alia sunt uina, quæ non ex uinea  fiant. Ea uero, ut diximus, sub ceruisia siue zitho contineri uidentur.  
  
  
       cymbivm  
  
  poculi quoddam genus est, dictum à   similitudine cuiusdam nauigij. Est     autem   cymbium in forma diminutionis ab eo quod est cymba. Virg. Inferimus  tepido spumantia cymbia lacte. Paul. 34. dig. tit. de auro    & arg. leg. l. pediculis. Cymbia, inquit, argentea crustis  aureis illigata.  
  
  
       cilicivm  
  
  proprie dicitur textum ex lana ca      prina, ad usum maxime tentoriorum, siue     castrorum  , ut dicit Virg. lib. 3. Georg. Vnde cilicina saga fiebant ad pluuias     arcendas  . Exodi cap. 26. Facies, inquit, & saga cilicina undecim ad     operiendum   tectum tabernaculi. Vegetius        quoque   lib. 4. de re militari, saga cilicina prætendi præcipit, ad excludendos impetus sagittarum. Vlpia. lib. 33. dig.  tit. de fundo instructo. l. instrumenta. Vela, inquit, cilicina instrumenta esse Caßius ait, quæ ideo parantur, ne    ædificia uento laborent.  
  
  
       cingere  
  
  arborem est illam deglabrare, siue delibrare, hoc est decorticare, siue     corticem   detrahere, encernadar Hispani dicunt, quo facto arbores     inarescunt  . Paul.  lib. 47. dig. tit. arborum furtim cæsarum. l. cædere. Cingere, inquit, arborem, est illam deglabrare. Item infrà l.  furtim. & Alphenus lib. 19. dig. tit. locati & cond. l. in lege locationis. Néue quem cingere, cædere, urere sinito.  
  
  
       circeiensis  
  
, e, nomen posseßiuum gentile ab  eo quod est Circeij, orum, oppido Italiæ in Latio ueteri,        atque   promontorium eiusdem nominis, quondam insula, ut  inquit Plinius autoritate Homeri, uasto mari     circundata  .  Hic Circe uenefica illa decantatißima regnasse dicitur,  quo tempore Vlysses orbem pererrabat. Hinc Plinius de  ostreis:     Candidiora  , inquit, circeiensibus. Liuius: Circeiensium     quidam   cogniti & coloni à Velitris. Paul. lib. 22. dig.  tit. de iuris & facti ignor. l. regula est. Ad opus, inquit,  aquæ ductus reipub. Circeiensium.  
  
  
       circenses  
  
  ludi appellantur qui in circo magno Romæ fiebant, atque inde dicti ea forma qua  ab Hispali Hispalensis. Ex quo Seruij grammatici,          & quorundam aliorum error conuincitur, qui     putant   circenses ludos esse dictos, quod ubi suo tempore metæ fuerunt, olim gladij ponebantur, quos circuibant: unde ludi  circenses, quasi circum enses. Virg. lib. 8. Aeneid. Magnis  Circensibus actis. Et Iuuenalis: Si potes auelli Circensibus optima Soræ. Hermog. lib. 50. dig. tit. de muneribus.  l. j. Equorum, inquit, circensium spectacula. Et Paulus  lib. 30. dig. qui est de legatis primus. l. ciuitatibus. Ludos,  inquit, scænicos uel ludos circenses.  
  
  
       circitores  
  
  dicuntur, qui uigilias nocte circumeunt. Hispani rondas uocant. Veget. lib. 5. de re militari. Tribuni, inquit, eligunt qui uigilias     circumeunt  , ut renuntient si qua emerserit culpa, quos circitores     appellant  ,  nunc militiæ factus est gradus. Ouid. in Priapeia: Quid  mecum tibi circitor moleste? Ad me quid prohibes uenire furem? Vlpianus lib. 14. dig. tit. de institoria actione. l.        quicunque  . circitores uocat, qui circunferunt merces per  uicos & urbes, uendendi causa.  
  
  
       circvlatores  
  
  circunforani dicuntur qui publicè offucias quasdam & præstigias faciunt, ut uideantur deuorare gladios, & irritare serpentes, & talia quæ  dam facere. Apuleius in primo de asino: Circulatorem  aspexi equestrem spatham præacutam mucrone infesto deuorasse, ac mox eundem inuitamento exiguæ stipis uenatoriam lanceam qua parte minatur exitium, in  ima uiscera condidisse. Paulus lib. 42. digest. titu. de extraordinarijs criminibus. l. In circulatores qui serpentes circunferunt & proponunt, si cui ob eorum metum  damnum datum est.  
  
  
          circvnscribere  
  
  est fraudibus     cauillationibusque   in iudicio uti, ut causam obtineas,     uincasque   aduersarium. Ambrosius in Luc. ca. quarto: Vtitur diabolus testimonijs scripturarum, non ut doceat, sed ut circunscribat & fallat. Idem ad Constantinum: Nec quisquam  aut uiduam spernat, aut circunscribat pupillum. & ibidem: Quid circunscribitur frater? fraudatur mercenarius? Inde circunscriptio. Idem Ambrosius ad Irenæum:  Omnia plena fraudis, plena circunscriptionis. Et circunscriptor, oris. Iuuenalis: Pupillum in iura uocantem Circunscriptorem. Iulianus libro 44. titulo de exceptionibus. l. exceptiones. Quæ minori, inquit,     uigintiquinque   annis circunscripto.  
  
  
       circvmvenire  
  
  in eadem propè significatione accipitur, qua circunscribo. unde illi proprie dicuntur circumuenti, quos grassatores quasi ex insidijs adoriuntur. Cæsar in     commentario   Hispaniensi: Cum     undique     se     circumueuiri   animaduertisset. Ambro. in illud euange.  Reddite quæ sunt dei deo: Nec interest apud deum     utrum     ui aut circumuentione res alienas occupet. titulo de doli  mali. l. apud Celsum.  
  
  
       cisterna  
  
, pluuialis aquæ conceptaculum est,  dicta, ut inquit Festus, quòd inest in terra. Martialis: Sit  cisterna mihi quàm uinea malo Rauennæ. Vlpianus lib.   43. dig. de fonte deducendo. l. j. Cisterna, inquit,     non   habet  perpetuam causam, nec uiuam aquam. Sed si uinum condatur in conceptaculo cisternæ simili, cisterna quoque  per translationem potest appellari. Vlpianus lib. 47. de  furtis. l. uulgaris. Et quidem, inquit, si cisterna uini sit.  
  
  
          citreae  
  
  mensæ, id est, ex citri materia,     celebrantur     apud autores, & fuerunt in tanto precio, ut cum aliquando uiri obiecissent fœminis nimios sumptus, quos in coë  mendis margaritis faciebant: & uos, inquiunt, mensis citreis utimini. Sed cum apud omnes constet, citrum arborem & mala citrea esse quæ postea cœpta sunt cognominari mala rancia, quorum materia     neque   firma     neque   odorata, neque quicquam habens quod laudabile sit, suspicor aliquid erroris subesse circa has arbores iam inde ex  antiquitate contractum, ut citrum uidelicet pro cedro  accipiatur, hoc est, alerze, cum præsertim arbor illa syluestris sit,     copioseque   proueniat in monte Atlante. Vnde  Martialis de mensa citrea dixit: Accipe felices Atlantia  munera syluas. Idem aliubi: Cum poßint Libycas sustinuisse trabes. Paulus libro 19. digestorum, de actione  empti & uenditi. l. si sterilis. Veluti si     mensas   quasi citreas  emat, quæ non sint.  
  
  
       clandestinvs  
  
, na, num, à clam particula deriuatur,     notamque   habet significationem, neque ob aliam  causam hoc in loco posuimus, nisi quod uulgò accentu  barbaro ab omnibus profertur, hoc est accentu in antepenultima, cum penultimam habeat longam, & iuxta regulas latinæ linguæ in eadem accentus debeat collocari.  Quod uero penultima sit longa, probatur carmine Manilij in primo Astronomicôn dicentis: Et clandestinis surgentia fraudibus arma. Sillius     quoque   Italicus in libris Punicorum: Ceu clandestino traheretur fœdere bellum.  
  
  
       clavvs  
  
  in ueste erat uerruca ex auro, uel ex cocco,  aut alijs coloribus uesti intertexta, ad ipsius uestis splen      dorem adhibita. Quintilianus libro octauo: Vt affert,  inquit, lumen clauus purpuræ solo insertus. Hinc & laticlauij & angusticlauij     dicebantur   ab antiquioribus, qui        poterant   huiusmodi genere uestium uti. Varro de lingua  Latina: Si quis, inquit, tunicam ita consuat, ut altera plagula sit angustis clauis, altera latis, utraque pars carebit  analogia. Suetonius in Augusto: Vsus est togis neque restrictis neque fusis, clauo neque lato, neque angusto. Vlpianus libr. 34. de auro & arg. lega. l. cum aurum. Claui  aurei & purpuræ pars sunt uestimentorum.  
  
  
       clavvs  
  
  morbus est in similitudinem tuberculi coloris albi: fit in plantis     digitisque   pedum maxime. Celsus  libro quinto de clauo     eiusque   curatione multa ponit: Clauus, inquit, nonnunquam etiam alibi, sed in pedibus maxime nascitur, sed præcipue ex contuso: à Græcis helos dicitur, ut apud Galenum libro decimo & undecimo, de medicina simplici. Hoc morbo perijt Sillius Italicus, ut autor est Plinius Cæcilius in epistolis. Vlpianus libro 21.    titulo de ædili. edicto. l. qui clauum. Qui clauum, inquit,  habet, morbosus est.  
  
  
       clivosa  
  
  dicuntur loca in sublime clementer surgentia, nam cliuus est montis latus. Vnde decliuis ex monte descendens, accliuis ad montem ascendens. Virgil. primo Georg. Cliuosi tramitis undam Elicit. Et Iuuenalis:  Cliuosæ ueheris dum per monumenta Latinæ. Vlpianus  libro 43. titulo, ne quid in loco. l. prætor. Via cum plana  fuerit, si cliuosa fiat.  
  
  
       cloaca  
  
  alueus est per mediam urbem in quem latrinarum sordes confluunt. Itaque latrinæ sunt quemad      modum Hispani dicunt, priuatæ: dictæ ab eo quod lateant, Cicerone autore. Cloacæ uero sunt publicæ, quod  eleganter Columella uno uersu expreßit, dicens: Immundis quæcunque uomit latrina cloacis. id est, quod ex foricis priuatis sordes confluunt in cloacas publicas, &   inde emictuntur extra urbem. Vnde Iuuena. de Tiberino  pisce dixit: Pinguis torrente cloaca. Vlpianus libro 43.    de cloacis. l. j. Cloaca est, inquit, locus     concauus  , per quem  colluuies quædam fluat. Inde cloacarius qui cloacæ      curam     habet. Vlpianus libro septimo de usufructu, & quemadmodum quis utatur. l. si pendentes. Si quid, inquit, cloacarij nomine debeatur.  
  
  
       coallvere  
  
  est per alluuionem aliquid augere. Pomponius libro 41. titulo de acquirendo. l. ergo. Paulatim aliquid coalluendo locum eminentem supra alueum  fecit, & eum alluendo auxit.  
  
  
       coccvm  
  
, est granum quod in quisquilia inuenitur frutice, grana Hispani appellant, unde purpura adulteratur. Plinius libro nono: Coccum Galatiæ rubens granum, aut circa Emeritam Hispaniæ in laude est. Idem libro 16. Quercus dotes ilex solo prouocat cocco. Granum hoc,     primoque   ceu scapus fruticis paruæ aquifoliæ   ilicis. cusculium uocant: pensionem alteram tributi pauperibus Hispaniæ donat. Vlpianus libro 32. digestorum,  qui est de legatis tertius. l. si cui. Purpura, inquit, & coccum quia nihil natiui coloris sunt, contineri arbitror.  Quod Accursius exponens nescio quas nugas affert: Coccum, inquit, bis tinctum in constructione tabernaculi  erat quidam pannus sericeus duorum colorum, & ui      detur extra uiridis, & intra ruber.  
  
  
       coeliaci  
  
  dicuntur fluxu uentris laborantes, qui    à Latinis aluini dicuntur. Nam cœlia Græcè, Latinè interpretatur aluus. Consistit autem morbus ille in uentriculi porta, quæ  à Græcis piluros dicitur. ex Cornelio Celso lib. quarto. Iurisconsultus in tit. de ædilitio edicto.  
  
  
       coemiterivm  
  
  interpretatur dormitorium,  dictum à cœmonæ quod est dormio, non cimiterium  quemadmodum uulgus nunc loquitur. Conditoria uero  siue sepulchreta     mortuorum   in nostra religione dicuntur  cœmiteria, id est, dormitoria, quoniam propter spem resurrectionis, mortuos consueuit dormientes appellare, &   eosdem dormire in domino.  
  
  
       coenacvlvm  
  
, inquit Valla, & si formam diminutiui habet, diminutiuum non est, neque est locus in  quo cœnatur tantum, sed superior domus contignatio. Festus: Cœnacula dicuntur ad quæ scalis ascenditur. Liuius  libro 39. ab urbe cond. Cœnaculum super ædes datum est  scalis ferentibus. Paulus lib. 43. dig. tit. uti poßidetis. l. si  duo. Sed si supra ædes quas poßideo, cœnaculum sit. &   ibidem sæpius. Item in titulo de ijs qui eiecerunt aut effuderint, sæpißime.  
  
  
       coetvs  
  
, conuentus est siue congregatio, à coëundo dictus. Virgilius primo Aeneid. Et cœtu cinxere polum. Vnde in decre. distinctione decimaquinta. Qui cœ  tum fecerit, ut inquit Seneca in declamationibus, capitale est. id est, dignus morte.  
  
  
       collegivm  
  
, ut scribit Neratius Priscus titu.  de uerborum significa. l. Neratius. à tribus fieri potest,        quum plures uideantur in collegio     contineri  . Sed cum duo  tantum sint consules, atque alter alterum collegam appellat, non'ne dicemus collegium consulum? quandoquidem collega &      collegium   coniugata sunt. Numa Pompilius instituit collegium tibicinum, aurificum, architectorum, tinctorum, coriariorum, fabrorum, & figulorum.  Erit itaque collegium illorum qui sunt eiusdem ordinis    & profeßionis: ut Papin. libro 27. titulo de excusationibus. l. qui in collegio     pistorum   sunt, à tutela excusantur.  Item lib. 47. dig. de collegijs illicitis, sæpe.  
  
  
       collvdere  
  
, in     fraudem   tertij est     conuenire  . Vnde est collusio dictum, quòd simul ludant, id est, illudant        tertium  : quod in libris dig. sæpe legitur. Est præterea titulus de collusione detegenda.  
  
  
       colvm  
  
  niuarium, instrumentum erat ad percolandum aquam siue uinum ex niuibus,     eratque   colum illud  aut ex uiminibus, ut apud Virgilium in secundo Georgicorum: Tu spisso uimine quallos     Colaque   prælorum fumosis diripe tectis. aut ex sacco cilicino, siue lineo: ut Martia. in disticho cuius index est, Saccus niuarius: Attenuare niues norunt & lintea nostra. Frigidior colo non  salit unda tuo. Aut erat ex argento: ut Pomponius de  auro & argento lega. l. in argento. In argento, inquit, potorio, utrum id duntaxat sit in quo bibi poßit, an etiam  id quod ad præparationem bibendi comparatum est, ueluti colum niuarium & urceoli. pro quo mendose legitur, columnarium, nihili uerbum. Ex Martiale poëta, in  disticho cuius titulus est, Colum niuarium: Setinos moneo nostra niue frange trientes. Sed de hoc in obseruatio      nibus nostris plura.  
  
  
       comes  
  
  cum sit nomen ad aliquid dictum,     referaturque   ad ducem, quod utrunque nomen est honoris, aliquando tamen dicitur absolute. ut apud Horatium in primo Sermonum. Hospitio modico rhetor comes Heliodorus. Comitatus uero dignitas multiplex fuit, puta comes  consistorij, comes largitionum, comes sacri palatij, comes  rerum priuatarum, comes prouinciæ, comes orientis, comes     scholarum  , de quibus cum alijs in locis, tum in Codice  Iustiniani multa leges.  
  
  
       comitia  
  
  dicebantur apud Romanos, conuentus  populi: dicta à coëundo, hoc est conueniendo in unum locum ad suffragia ferenda, aut aliquid aliud faciendum.  Fuerunt autem comitia calata, quæ rursus in centuriata    & curiata diuidebantur, quemadmodum suprà diximus,  in uerbo calata comitia.  
  
  
       commeatvs  
  
  duo significat, nam omnia quæ   ad uictum publicum pertinent, commeatus nomine continentur. Sallustius in Catilina: Commeatus abundè, municipia atque coloniæ patebunt. Est præterea     commeatus     facultas quæ datur militi abeundi ex exercitu ad præscriptum tempus. Festus: Commeare, inquit, est ultro     citroque     ire: unde commeatus dicitur tempus quo ire & redire  quis poßit. Liuius libro 21. ab urbe condita, de Hannibale milites suos post expugnatam Saguntum alloquente:  Si quis, inquit, uestrûm suos uisere uult, commeatum do.  Idem libro uigesimosecundo: Magna pars militum sine  commeatibus dilabebatur. Marcellus libro 48. digestorum, titulo de pœnis. l. relegati. Commeatum, inquit, re      meatum'ue darem. Item de re militari. l. j. &. l. desertorem. Item ad municipales. l. quoties. &. l. titius.  
  
  
       commeatalis  
  
  miles, dicitur qui in stipendij  partem accipit alimenta ex commeatu, id est, ex alimento publico: nam, quemadmodum diximus, commeatus in  priori significatione accipitur pro cibarijs atque alimentis exercitus. Iustinianus in titulo de præfecto prætorio  Aphricæ. l. quas deo. Nullum audeant duces uel tribuni  commeatalem de ipsis dimittere, ne dum sibi lucrum student conficere, incustoditas nostras relinquant prouincias. & infra: Non de commeatibus militum, aut de eorum stipendijs lucrum facere.  
  
  
       commentvm  
  
, ti, est fictio, ab eo quod est comminiscor comminisceris. Terentius in Andria: Ipsis commentum placet. Virgilius in secundo Aeneidos: Timidi  commenta retexit Naupliades animi. Papinianus libro   48. digestorum. l. miles. Socer cum nurum adulterij accusaturum se libellis præsidi datis testatus fuisset, maluit  ab accusatione desistere, & lucrum ex dote magis petere: quæritur, an eiusmodi commentum eius admitti existimes? Accursius pro commento, commeatum legit. Item  Marcellus libro 49. digestorum. titulo de iure fisci. l. res  quæ. Dignum fuisse puniri pro tam turpi     tamque   inuidioso commento. hic Accursius pro uoluntate inspecta exponit. Item Vlpianus titu. de rebus     eorum  . l. quamuis. Tam  callidum     commentum   in exemplum coërcere debeat.  
  
  
       commentariensis  
  
  ab Asconio Pediano is  dicitur qui præest à commentarijs, id est, libris & rationibus publicis. Hierony. in secundo Regum, cap. octauo:        Iosaphath autem præerat à      commentarijs  . Paulus lib. 49.    dig. de iure fisci. l. in fraudem. Ea, inquit, manu commentariensis annotanda sunt. Neque dictus est quia acta ei        committuntur  , ut ait Accursius. Aliàs pro carceris custode  accipitur, ut C. de custod. reo. l. ad commentarienses.  
  
  
       committere  
  
  inter alia significat etiam pugnam conserere: ut apud Lucanum in primo:     Exiguum   dominos commisit asylum. & Martialis: Victores     committe     Venus. Iurisconsultus lib. 9. dig. ti. si quadrupes     pauperiem  .  l. j. Cum arietes, inquit, & boues commisissent, & alter  alterum occiderit. subaudiendum est enim pugnam.  
  
  
       commvne  
  
  pro repub. ut uulgò dicitur communidad. Ouidius 12. Metamorph.     Gentisque   simul commune  Pelasgæ. Horatius 2. Carm. Priuatus illis census erat  magnum commune. Cicero tertio in Verrem: Quomodo iste commune miliadum uexauit. Scæuola lib. 46. tit.  de appellat. l. Imperator Alexander communi &c.  
  
  
       compendivm  
  
, in uia est contractio quædam,    & breuitas, quàmmaxima esse potest, sicut econtrario  dispendium uia per ambages. Modestinus lib. 50. digest.  tit. de legationibus. l. eundem. Itineris, inquit, compendium subeat. & per translationem tit. de administratione. l. Titium. Vtrum     compendium   negocij, an usuras præ  stare debeat &c.  
  
  
       competenter  
  
, pro eo quod est mediocriter    & conuenienter, & competentia pro ipsa mediocritate    & conuenientia. Gellius lib. j. Omnium     membrorum   inter  se competentia. Idem lib. 13. Plures simul ad     eandem   competentiam nasci non queunt. Martianus: Memoratum arbi      tror competenter quæ sint fastigia literarum. Iurisconsultus ti. sol. mat. l. si     cum   patri & filiæ      competenter        consulatur  .  
  
  
       compilare  
  
, est facto impetu in     quempiam   grassari, quod proprie latronum est. Horatius primo Serm.  Serui ne te compilent. id est, te adorti     trucident  .     Aliquando     accipitur pro eo quod est aliorum scripta & inuenta furari: ut idem in eodem, Ne Crispini scrinia lippi Compilasse putes. Macrobius lib. 1. Saturn. Possem pluribus edocere, quantum se mutuo compilarint bibliothecæ ueteris  autores. Paul. lib. 48. tit. ad leg. Iuliam pecul. l. sacrilegi.  Sunt, inquit, sacrilegi qui publica sacra compilauerint.  
  
  
       compingere  
  
, est res diuersas in unum     coagmentare        atque   conglutinare. Vnde est illud Iob cap. 10. Hieronymo interprete: Oßibus & neruis compegisti me. Celsus lib. 6. Tenuißimis     minutißimisque   oßiculis caput compingeret. Paulus lib. 46. dig. de solutionib. l. qui res. Si nauem, inquit, eisdem tabulis compegerit.  
  
  
       concameratio  
  
, est structura fornicata siue  testudinea: nam camera est fornix siue testudo, unde concamerare est     cameram   struere. Plinius lib. 34. Dinocrates  Alexandri architectus Archinoës templum     concamerare     instituerat. Vitruuius lib. 2.       Neque   paries, inquit, concamerationes recipit.     Idem   lib. 6. Si hypogea     concamerationesque     instituerentur. Labeo lib. 32. dig. de legat. iij. l. si cui ædes.  Aliquod, inquit, conclaue, quod supra concamerationem.  
  
  
       conclave  
  
, quid sit omnes norunt: nam est in domo locus secretior. sed ideo posuimus hoc in loco, quia in  proferendo accentu     plerique   omnes peccant: cum enim in  penultima collocari debeat, in tertia à fine ponunt. Ho      ratius 2. Serm. Currere per totum pauidi conclaue. Clauis     nanque   primam producit. Vlpia. lib. 25. titu. de uentre  inspic. l. j. In quo, inquit, conclaui mulier paritura erit.  Item Neratius lib. 39. dig. tit. de damno infe. l. quod Cornelius. Conclaue, inquit, binarum ædium.  
  
  
       concinnare  
  
, inquit Festus, est apte componere: nam cinnus, ut ait, mixtio est. Plinius lib. 14. Cato iubet uina concinnari ad cinnum. Inde     concinnatorius  , a, um,  res ad concinnandum apta. Paulus lib. 33. dig. tit. de penu  legata. l. instrumentum. Vasa, inquit, concinnatoria instrumento non continentur.  
  
  
       conditvra  
  
, est illud quod ferculis     alijsque   esculentis concinnandi condiendíue gratia solet adhiberi.  Apud Columellam lib. 3. de re rust. caput est de     oliuarum     conditura. Vlpianus lib. 33. dig. de tritico & uino leg. l. si  quis. Quod potius, inquit, condituræ loco fuit.  
  
  
       congiarivm  
  
, sportula erat quæ diurni cibi nomine comitibus, anteambulonibus, asseclis,     stipatoribusque     suis potentiores ciues distribuebant: dictum à congio uini  mensura sextarios sex capiente. Plinius lib. 14. Tribus     congijs   epotis uno impetu. hinc     congiarium  . Martialis: Centum miselli iam ualete quadrantes Anteambulonis congiarium laßi. Paulus lib. 33. de fundo instru. l. tabernæ.  Vrnæ, inquit, æreæ  & congiaria & sextaria.  
  
  
       contignatio  
  
, est trabium coassatio ad tabulata     cœnaculaque        construenda  . Plin. lib. 35. Sesquipedalis paries non amplius qui unam     contignationem   sustinet. Liuius  lib. 21. ab urbe cond. Bouem in tertiam contignationem  sua sponte scandisse refert. Papinianus lib. 8. de seruitut.        urb. prædio. l. binas quis. Binas, inquit, quis ædes habebat  una contignatione tectas.  
  
  
       continens  
  
        plerunque   pro continuus, hoc est, continuatus accipitur. Cicero primo Tusc. quæst. Continentem orationem audire malo. Celsus lib. 3. Et multo magis  si continentes febres sine remißione sunt. Triphonius lib.   27. de excusationibus. l. Titius. Testamento, inquit, Romæ concepto ut in continentibus. Item Vlpia. lib. 39. de  aqua pluuiali arc. l. j. Noceat loco qui est intra continentia ædificia. Paul. de uerborum significat. l. urbis. Romæ,  inquit, continentibus ædificijs.  
  
  
       contvrbo  
  
, as, præter illum significatum quem  habet in promptu, significat etiam decoquere, siue fidem  frangere, nec creditori uelle aut posse soluere. Martialis:  Conturbabit Atlas & non erit uncia cœlo. Decidat     tecum     qua pater ipse deûm. Iuuenalis: Sic pedo conturbat, Matho deficit, exitus hic est. Alphenus lib. 11. in tit. de in     rem     uerso. l. quidam fundum. Postea, inquit, conturbauerat  qui boues uendiderat. Idem de institoria act. l.     quicunque  .  Si quis pistor seruum suum solitus fuit ad     certum   mittere  locum ad panem uendendum, deinde conturbauerit. Accursius, id est, non fecit quod conuenit, exponit.  
  
  
       corbis  
  
, textum est     uimineum  , quod Græcè, ut Priscianus ait, cophinus appellatur, sed proprie corbis est  quo messes excipiuntur. Varro de lingua latina: Corbis,  inquit, dicta ab eo quod spicæ aliud'ue quid eo corruebat. Sed cum grammaticis sub genere fœminino relinquatur. Seruius in primo Georg. autoritate Ciceronis sub  fœminino proferendum esse dicit, qui dixit messoria se        corbe     contexit  . Vlpia. lib. 33. dig. de fundo instr. l.     instrumenta  . Instrumenta, inquit, cogendi fructus,     quemadmodum   torcularia, corbes, falces messoriæ, falces fœnariæ.  
  
  
       corinthivm  
  
    æs, & uasa corinthia, ab ære corinthio dicta, quod Corintho urbe Achaiæ Romanis  euersa & incensa, ex uarijs sit metallis conflatum. Plinius de ære corinthio: Casus inquit, hoc miscuit, Corintho cum caperetur incensa. Sed autor ostendit opifices  nobiles corinthiorum uasorum Corinthi excidium præ  ceßisse. Martialis: Consuluit nares an olerent æra Corinthon. Suetonius in Augusto: Propter uasa, inquit, corinthia inter proscriptos curasse referendos. Iabolenus Priscus, de legat. iij. l. hæres. Cui Corinthia inquit, uasa legata essent, & sequitur: Proculus uero recte ait, si æneæ   quidem sint abaces: si autem corinthiæ,     non   deberi. Accursius corinthiæ, id est, de uili materia, puta palea uel herba palustri exponit, putans preciosiora esse uasa ænea,  quàm uasa corinthia:     atque   ita lectionem cum sensu perturbat. Erit igitur ordo & literæ sensus talis: Proculus  uero recte ait, subaudi abaces deberi, quia uasa corinthia  erant in tanto precio, ut una libra permutaretur     aliquando   quingentis. Aequitas     itaque   legis in hoc consistit, quod  abaces ex uiliori materia debentur, ex preciosiori tamen  non debentur.  
  
  
       corpvs  
  
  pro collegio à Iurisconsultis     nonnunquam     accipitur, ut Calistratus lib. 27. de excusat. l. non tantum.  Non omnia, inquit, corpora uel collegia uacuationem  tutelarum habent. Item Pomponius lib. 41. tit. de ususcapionibus. l. rerum. Corporum, inquit, tria genera. Iusti      nianus quoque Codice de legibus & constitutionibus. l.  quæ ex relationibus. Quibuslibet corporibus, inquit, aut  legatis.  
  
  
       corradere  
  
  pecunias, est     undecunque   illas, eruscare     atque   conquirere. Terentius in Adelph. Minas     decem     corradet alicunde. Idem in Phormione: Munus hoc ei  corraditur. Vlpianus tit. de bonis damnatorum. l. diuus.  Plerunque, inquit, corrasas pecunias Præsides ad fiscum  transmiserunt.  
  
  
       corrivales  
  
, dicuntur qui ex eodem riuo simul aquantur, & per translationem, qui eandem amicam habent communem. Vlpianus lib. 43. de aqua æsti.  l. j. Corriuales, inquit, id est, qui per eundem riuum     aquam     deducunt.  
  
  
       cotidie  
  
  per c, & non quotidie per q, debere  scribi Quintil. est autor lib. 1. de Orator. instit. Frigidiora, inquit, his alia, ut, quicquid, c,     quartam   haberet: & quotidie, non cotidie.     uerum   hæc iam inter ineptias     euanuerunt  .  Frigida esse & inter ineptias numerat Quintil. quod  quotidie per q, literam debeat scribi. Victorinus     quoque     in lib. de orthographia cotidie per c, literam debere scribi his uerbis ostendit: Quamuis, inquit, coccus à coquendo, & cotidie à quoto & die deriuata sint, per c, non  per q, scribenda sunt. Adnotarunt & hoc Angel. Politianus, & Laurent. Abstemius, & Ludouicus Bonogninus in adnotationibus suis.  
  
  
       cotoria  
  
,   æ, uena est unde cotes     excinduntur  , sicut  Sulphuraria, unde sulphur eruitur, Stypteria unde alumen. Alphenus lib. 39. de publican. & uectigal. l. Cæsar        cum insulæ Cretæ cotorias locaret, legem dixerat.  
  
  
       cretaefodina  
  
, dicta est unde creta effoditur. Sed cum multa sint Cretæ genera, cymolia, sarda,  umbrica, saxea, argentaria, figula: de cymolia creta intelligendum est dixisse Iurisconsultum lib. 27. dig. tit. de reb.  eorum qui. l. sed si. Cretæfodinas, inquit, uel argentifodinas, uel aliud simile. Caius lib. 39. de publicanis & uectig.  l. sed & ij. Est autem creta cymolia qua utuntur in lanificio pannarij, ad lanæ duriciem molliendam.  
  
  
       crinale  
  
, ornamentum capitis est ad fingendum  capillos ne turbentur     euagenturque  . Ouid. iij. Metamor.  Nec torques collo, nec habens crinale capillos. Idem in 5.    Curuum crinale capillos. Virg. Aeneid. 11. Pro crinali auro pro longæ tegmine pallæ. Vlpia. lib. 34. de auro & argento leg. l. argumento. Fasciæ, inquit, crinales     pedulesque  .  Philippus Beroaldus non legit crinales, sed fasciæ crurules     pedulesque  : quasi fasciæ sint crurum     pedumque   munimenta quædam.  
  
  
       cvcvma  
  
, quid sit nondum liquet mihi,     neque   enim  ego is sum, qui incognita pro cognitis habeam. Angelus  Politianus obseruationem fecit de cucuma, sed quid ea  esset non ostendit. Nam cum dicit Martialis ad Torquatum, Cucumam fecit Otacilius. uidetur esse genus ædificij tugurij pauperis. Ambrosius in uita beatæ Agnes pro  uase quodam æreo uidetur posuisse: Dij, inquit, tui ærei  sunt, ex quibus cucumæ melius fiunt. Vnde cucumelam  inter uasa posuit libro octauo digest. Vlpianus, titulo si seruitus. l. si quando. Seius inquit, syluam seuisset,  in qua labra & crateras & cucumelas positas haberet.        Pro genere uerberis cuiusdam posuit Martianus lib. 24.    ad legem Corneliam de sicarijs. l. j. Si claua, inquit, percusserit, aut cucuma. Petronius arbiter pro fornace uidetur posuisse.  
  
  
       cvllevs  
  
, uter est ex corio bouis, capiens uiginti  amphoras. Priscianus de ponderibus &      mensuris  : Culleus  hac maior nulla est mensura liquoris. Plinius lib. 14. Septenos culleos singula iugera musti. Vlpia. lib. 33. dig. de  fundo instructo. l. quæsitum. Cuppæ, inquit, & cullei.     Item     Scæuola eodem lib. tit. de annuis legatis. l. legatum. Vini,  inquit, falerni quod domi nasceretur quotannis binos culleos. Est præterea culleus mensura frumentaria tantundem capiens. Scæuola, lib. 13. dig. tit. de pignoratitia actione. l. ultima. Pecuniam sub pignore culleorum accepit.  Est præterea culleus publica paricidarum pœna ex lege  Pompeia. de paricidis. Hinc Iuuenalis de Nerone paricida: Cuius supplicio non debuit una parari Simia, nec serpens unus, nec culleus unus.  
  
  
       cvppa  
  
    & cuppula, uasa sunt uinaria, hoc est, in  quibus uina conduntur. Nonius Marcellus de generibus  uasorum cuppas ponit & tinas. Vlpianus de fundo instructo. l. instrumenta. ubi cuppas exponit uasa uinaria  lapidea, uel de terra facta, cum illa sint dolia, cuppæ uero  ex lignis constent. Item de legatis tertio. l. cuius. Vasa,  inquit, uinaria: id est, cuppæ  & dolia, quæ in cella defixa  sunt. Inde cuppula parua cuppa, ut de tritico & uino legato. l. si cui. In cuppis, inquit, siue cuppulis.  
  
  
  
          D  
  
         Dactylotheca  
  
  interpretatur annulorum  repositorium: nam dactylus digitus, & annulus  interpretatur, &  theca repositorium. Plinius libro 37.          Dactylothecam   primus omnium habuit Romæ priuignus  Syllæ Scaurus. Martialis: Dactylothecam, inquit, non  habet. Pau. lib. 32. de lega. tertio. l. argento. Annulis legatis dactylothecæ non cedunt.     atque   ibidem. Iterum in dactylotheca, inquit, legata.  
  
  
       damno  
  
  damnas, præter illam notam significationem significat etiam obligare, ut Virgi. in Buco. Damnabis tu quoque uotis. titu. de diuortijs. l. si filius.     Damnandum  , inquit, eum quanti mulier     litem   iurauerit.     Item   de lega. j. l. cum filio. Heredem, inquit, mihi dare damnauerit.  Hinc sæpe legitur damnatus pro obligatus. nam     mendum     est ubicunque legitur damnas nihili uerbum, cum legi  debeat damnatus. ut apud Horatium secundo     Sermonum  :  Gladiatorum dare centum damnati populo paria.  
  
  
       daphnensis  
  
  lucus, nemus est suburbanum Antiochiæ epidaphne, id est, ad Daphnem positæ: id est     lauretum  , quod     decem   mille     passuum   ambitu patet in Syria curua, quo in loco Antiochensium conuentus agitabatur. ex  Strabone. fuit     autem   hic lucus à Cneo Pompeio magno     consecratus  , Eusebio autore. Est quoque Antiochiæ porta  Daphnitica, de qua Hierony. in uita Ignatij: Reliquiæ, inquit, corporis eius Antiochiæ iacent extra portam Daphniticam in cœmiterio. Iustini. libro Codicis undecimo,  de cupreßis luco daphnensis. l. Si quis autem daphnensis  luci in Syria arborem amputauerit.  
  
  
          dardanarivs  
  
, dicitur qui imitatur Dardanum quendam hominem sceleratum, de quo Sidonius libro quinto: Omnia in Dardano crimina simul execrantur. ab hoc Columella dixit in horto: Dardaniæ ueniant  artes. Dardanarij quoque dicuntur propolæ, qui omnia  præemunt, ut postea carius uendant. Cicero contra Pisonem: Panis tibi de cuppa atque propola. Plautus in Dardanarij præpropera emptione: Flagellabat, inquit, annonam. Vlpianus libro 47. de extraordinarijs crimini. l.  annonam. Annonam uexare dardanarij solent. Item de  pœnis. l. in dardanarios &c.  
  
  
       decedere  
  
, contrarium est ei quod est succedere. ut si dixeris: Appius Claudius succeßit in prouincia  Ciceroni, & Cicero deceßit Appio. Vnde dicti sunt successores & decessores. Vlpianus libro 48. digest. ad     legem     Iuliam maiestatis. l. quíue. Quíue, inquit, de prouincia  cum ei successum esset, non disceßit.  
  
  
       decido  
  
  decidis, est cum creditore super debito  transigere. Cicero tertia in Verrem: Nisi cum muliere,  inquit, decideretur. Idem quarta in     eundem  :     Cum   reo transigat, cum accusatore decidat. Idem in quinta: Qui septingentis decidere noluisset, mille promisit. Plinius libro septimo: Abunde igitur atque indulgenter fortuna decidit  cum eo, qui iure dici non queat felix. Martialis: Conturbabit Atlas, & non erit uncia cœlo. Decidat tecum qua  pater ipse deûm. Scæuola libro 26. de administra. & periculo tutorum. l. cum hæreditas. Cum     plerisque  , inquit, creditoribus ita decidit. & infra: Cum plerisque creditoribus ita deciderunt.  
  
  
          decisio  
  
, onis, ab eo quod est decido idis, in superiori significatione ut sit decisio idem quod transactio.  Cicero de prouincijs consularibus: Cum tyranno, inquit,  decisiones & direptiones. Ambrosius ad     Titianum  : Promptior esto decisioni cuius & spes potior & fructus est.  Paulus libro 35. ad legem Falcidiam. l. si hæres. Si hæres,  inquit, cum creditoribus deciderit, ne solidum solueret,    & ob eam decisionem factum sit ut aliquid retineret.  
  
  
       decoctores  
  
, dicuntur qui cum non sint soluendo, uertunt solum     atque   aufugiunt. unde Catullus: Decoctoris amica formiani. & Valerius de uarietate     casuum  : Postea inopia turpem decoctoris     superlationem  . Seneca libr. quinto de beneficijs: Quomodo fœnerator quosdam debitores non appellat, quos scit decoxisse. Iustinianus lib. decimo de decurionibus. l. Quilibet     principalium     uel decurionum decoctor pecuniæ publicæ si fraudulentus. Hic decoctorem uidetur posuisse non tam pro eo, qui  cum soluendo     non   sit, fidem publicam frangit, quàm pro  eo qui depeculatus est pecuniam publicam. in quo significatu accepit Martialis,     cum   ait: Nihil colonus     uillicusque     decoxit. hoc est defraudauit     atque   intercepit. Accursius     non     intelligens quid esset decoctor, officij nomen esse dixit.  
  
  
       decvriones  
  
, in colonijs & municipijs dicuntur qui Romæ Senatores appellantur: dicti à numero  equitum quibus in militia præerant. Autores sunt Nonius Marcellus, & Festus Pompeius: dignitas uero ipsa,  Decurionatus dicitur. de officio decurionum & de illorum dignitate, lege in libris digestorum titulum, ad municipales. l. quoties. & l. libertus. Item de decretis. l. ambi      tiosa. Omnino decurionum officium est pecuniam publicam habere, tractare, & exigere.  
  
  
       dedititii  
  
  serui, dicuntur qui ex obsidione se  dediderunt in potestatem uictoris. formam autem deditionis scribit Liuius libro primo ab urbe condita: Obsessor, inquit, interrogauit: Estis'ne uos legati     oratoresque     mißi à populo Collatino: ut uos,     populumque   Collatinum  dederitis? Sumus. Est'ne populus Collatinus in sua potestate? Est. Deditis'ne uos,     populumque   Collatinum, urbem, agros, aquam, terminos, delubra, utensilia, diuina,        humanaque   omnia in meam     Romanique   populi ditionem?  Dedimus. Et ego recipio. De seruis dedititijs Iustinianus  in primo Institutionum lib. titu. de libertinis, & quomodo manumißi     obtinebant   infimum libertinitatis gradum:  quoniam illorum, inquit, peßima conditio est.  
  
  
       definio  
  
    & definitio, non diffinio & diffinitio  notatum à Ludouico Bonognino, semper legi in     Pandectis     Florentinis: & ferè      nunquam   aliter legitur in libris uetustißimis, qui reperiuntur scripti     etiam   in alijs facultatibus.  
  
  
       defrvtvm  
  
, mustum est quod decoquitur quousque pars tertia relinquatur. Plinius tamen libro 14. Sapa, inquit, fit musto usque ad tertiam mensuræ partem  decocto, quod ubi factum ad dimidiam est, defrutum uocamus. Virgilius quarto Georgic. Aut igni pinguia multo Defruta. Vlpianus libro 33. digest. de fundo instructo.  l. quæsitum. Vas, inquit, æneum in quo sapa coqueretur,    & defrutum fieret. Item de uino & tritico lega. l. qui uinum. Mulsum, inquit, passum, defrutum. Defrutum dictum est quod autore Plinio sit ad dimidias     defraudatum  :        aut quemadmodum uult Nonius Marcellus, quod ad tertiam     redactum   sit.     Non   quod Accursius hallucinatur, quod  de usu sit sublatum, ut quamdiu poßit seruetur. quasi sit  dictum à fruor, eris.  
  
  
       deglabrare  
  
, est delibrare siue cingere, hoc  est arborem decorticare: nam glaber proprie dicitur qui  læuis est, & pilis caret, sed hic deglabrare pro læuem facere posuit Iurisconsultus Paulus libr. 47. dig. tit.     arborum     furtim cæsarum. l. cædere. Cingere, inquit, arborem, est  deglabrare siue delibrare.  
  
  
       delator  
  
, est alicuius criminis denunciator, dummodo ad officium suum non pertineat ea denunciatio.  hoc genus hominum odiosum habetur. Martialis de delatoribus: Turba grauis paci     placidæque   inimica quieti,  Quæ miseras semper sollicitabat opes. Idem: Et delator  habet quod dabat exilium. Pro denunciatore tantum posuit Iurisconsultus Papinianus tit. de diuersis. l. intra. Intra quatuor, inquit, annos uacantium bonorum delator.  In titulo tamen de iure fisci, propria delatoris significatione utitur sæpe.  
  
  
       delibrare  
  
, quod est librum, hoc est corticem  arbori detrahere. lege suprà in uerbo cingere arborem,    & in uerbo deglabrare.  
  
  
       delphi  
  
, orum, ciuitas est Phocidis, ad montis Par  naßi radices posita, ubi Apollo solitus erat responsa dare: sed quemadmodum ait Iuuena. Nunc cessant oracula  Delphis. titu. de censibus.  
  
  
       delphicae  
  
  mensæ  à Delphis urbe Apollini sacra dictæ sunt, & erant ex ære, quas ueteres Cortinas uo      cabant. Plinius libro 34. Ex ære, inquit, factitauerunt cortinas tripodum nomine delphicas. Cicero sexto in Verrem: Mensas delphicas     ex   marmore. Martial. Argentum  atque aurum non simplex delphica portat. Florentinus  titulo de supellectili legata. l. id est. Trapezophora, inquit, delphicæ subsellia.  
  
  
       deminvo  
  
, is, & deminutio, onis, non diminuo    & diminutio, ut paßim legitur in libris digestorum, debere scribi adnotauit Ludouicus Bonogninus in Pandectis Florentinorum. Est autem capite deminutus, ut ait  Festus, qui ciuitate mutatus est, & ex alia familia in  aliam adoptatus, & qui in hostium     potestatem   uenit, &   cui aqua & igni interdictum est.  
  
  
       demolior  
  
  demoliris, est illud quod extructum  est diruere. Nam moliri est ædificare, cuius contrarium  est demoliri. Virgilius primo Aeneid.     Molirique   arcem,    & manibus subuoluere saxa. Apud antiquiores demolio  is, declinabatur, ut Diomedes testimonio Varronis ostendit, quem citat in libro poëtico: Non demolio, inquit,  astra. Et Næuius in corollaria: Hæc demolite, inquit.  Vlpianus titu. de usufructu. l. hæres. Antequam usufructu  prohibuerit, demolierit. Et demolitus paßiue, ut in titu.  de ususcapionibus. l. eum qui.  
  
  
       deni  
  
  denæ dena,     nomen   est diuiduum distributiuum,  quale illud bini binæ bina, & similia, cuiusmodi nomina  Accursius solitus est exponere in bis tantum, cum re uera significent cuilibet tantum, quod latuit Bartolum. Is  enim exponens legem quæ habetur de legatis 3. si quis        testamento   Titio & Seio decem dari iusserit. nullam hæc        uerba recipiunt ambiguitatem, ut dena dixiße uideatur  qui decem dixit: putauit per dena uiginti intelligi. Ait  nanque: Qui reliquit decem, non uidetur relinquere uiginti. Nam cum inter decem & dena illa sit differentia  inter oratores obseruata, quod decem numerum simplicem, hoc est, decem unitates significet, dena uero cuilibet  decem, erat sensus legis: quod qui Titio & Seio legauit  decem, non legauit dena, id est, cuilibet decem, sed decem  simpliciter hoc est, cuilibet quinque. In titulo de uerborum obligatione. l. si ita. Accursius dena pro bis decem  interpretatus est. Idem de annuis legatis. l. si legatum. exponens illud, Si legatum fortè sit relictum annua bina trina die, fortè triginta dena per singulos debentur annos.  licet     non   fuerit adiectum æquis pensionibus, dena pro decem interpretatus est, cum dena non simpliciter decem,  sed per singulos annos decem significet.  
  
  
       depectvs  
  
  participium est, ab eo quod est depeciscor, quod significat turpiter pacisci. unde depector  apud Apuleium in oratione pro magia: Est, inquit,     litium     depector, omnium falsorum commentator. Vlpianus libro tertio de calumniato. l. & generaliter. Hoc, inquit,  edicto tenetur qui depectus est.  
  
  
       deserere  
  
  proprie militum est, qui relinquunt  locum in acie, aut sine commeatu discedunt ex castris:  unde est desertor & desertio, de quibus sæpe in libris digestorum, tit. de re militari.  
  
  
       desidero  
  
  præter illam notam significat etiam  deficere. Cæsar in commentarijs: Desiderati sunt, inquit,  eo die sagittarij circiter ducenti. id est, defecerunt: hoc        est, interempti sunt. Suetonius in Augusto: Desiderauit  nonnunquam M. Agrippæ patientiam, & Mecœnatis  taciturnitatem. Quem locum Eutropius & Sextus Aurelius non intelligentes, decepti huius uerbi ambigua significatione putauerunt, quòd Augustus uoluisset esse    æquè patiens atque Agrippa, & taciturnus ut Mecœ  nas: Cum apud     Suetonium   desiderare accipiatur pro deficere illud quod desideramus. In quo sensu accepit     Iurisconsultus   in tit. si libertus ingenuus esse dicatur. l. quoties.  Siue officium, inquit, desideretur. id est, deficiat in eo qui  debet obsequi & obtemperare.  
  
  
       diaeta  
  
  locus est in domo, ubi per ocium uersamur. Papinius in secundo Syluarum: Vna tamen cunctis  procul eminet una diætis. Sidonius Apollinaris in episto.  Ex triclinio fit in diætam siue cœnaculum transitus. Iurisconsultus titulo de legatis tertio: Cellarium, inquit,  iunctum eidem diætæ. Inde diætarius dictus est seruus siue minister in diæta deseruiens. Meminit Vlpianus in  titulo de fundo instructo. l. quæsitum. Est præterea diæ  tarius, qui ex diæta quippiam furatur, ut Vlpianus in titulo de effractoribus: Simili, inquit, modo & dietarij &   saccularij puniuntur. Pro quo mendose legitur detractarij. Idem in titu. de effractoribus. l. saccularij. Qui diæ  tarij, inquit, appellantur: hoc est, qui in aliena cœnacula  se dirigunt furandi animo.  
  
  
       diathetvm  
  
, uidetur genus esse poculi, sicut    syntheton siue synthesis. Iurisconsultus ad legem Aquiliam. l. si seruus. Si calicem, inquit, diathetum faciendum  dedisti. Iustinianus     quoque   lib. 10. l. j. Artifices, inquit, dia      thetarij, id est, calices diathetos fabricantes.  
  
  
       dienses  
  
  populi sunt Macedoniæ, à Dio colonia  dicti. hos Pausanias Diastas appellat, apud quos gymnicum certamen agebatur. Paul. lib. ult. in tit. de censib. In  Macedonia, inquit, iuris Italici sunt Dienses.  
  
  
       diffindere  
  
  diem, & diffißio diei, quid significet, non est in promptu,     neque   cur sic dicatur. Gell. lib. 13.    Iußi, inquit, diem diffindi. Et iterum: In dierum diffißionibus & comperendinationibus. Vlpia. lib. 2. digest. tit. si  quis cautionibus. l. non extinguemus. Si quis, inquit, cautionibus in iudicio sistendi causa non obtemperauerit. Si  quis, ait, in iudicio se sisti promiserit, & ualetudine uel  tempestate, uel ui fluminis prohibitus se sistere non potuit, exceptione adiuuatur: nec immeritò. Cum enim in  tali promißione præsentia opus sit, quomodo poterit se  sistere, qui aduersa ualetudine impeditus est? Et ideo     etiam     lex Duodecim tabularum, si iudex uel alteruter ex litigatoribus morbo sontico impediatur, iubet diem iudicij esse  diffissum. Sic enim legitur in Pandectis archetypis Florentinorum, non diffusum:     uideturque   significare diem intercisum, siue intercapedinatum     atque   dilatum.  
  
  
       diffvndi  
  
  uina proprie dicuntur, quæ postea  quàm defecata sunt, in dolijs conduntur     transuasanturque  .  Iuuenalis: Ipse capillato diffusum consule potat. Et Horatius: Vina bibes iterum tauro diffusa. Vlpianus lib. 32. de  leg. iij. l. cum quæreretur. Nam si uina diffudisset, habiturus usui. Item Proculus lib. 33. de tritico & uino leg. l.  cum uinum. Cum uinum, inquit, quod in amphoris seu cadis diffusum est.  
  
  
          digitvs  
  
  aquæ, est modulus unde salientes tali  mensura censentur. Frontinus de aquæ ductibus: Aquarum moduli aut ad digitorum, aut ad unciarum mensuram redigendi sunt. Est autem digitus sextadecima pars  pedis, uncia uero duodecima. Quemadmodum igitur inter unciam & digitum diuersitas, ita & ipsius digiti:  nam alius uocatur quadratus, alius     rotundus  . Hæc Frontinus. Paul. lib. 8. dig. de seruitutib. rusti. præd. l. Lucius Titius. Digitum tibi dono aquæ. Accursius per aquæ digitum intelligit quantum fluit per digitum statuæ.  
  
  
       dioecesis  
  
  per œ diphthongum in secunda scribitur, & non diocesis, ut uulgò legitur:     neque        accentu   in tertia à fine, ut omnes proferunt, sed in penultima. Item diœ  cetes, non diocetes, pro diœceseos præfecto. Est     autem   diœ  cesis gubernatio siue dispositio, & diœcetes gubernator  siue procurator. Cicer. in Epist. Ex prouincia Ciliciensi  cui scis tres diœceses astaticas attributas esse. Iustinianus  tit. de episcopali aud. l. archigerontes & diœcetæ.  
  
  
       diplomata  
  
, sunt codicilli siue libelli, in quibus  beneficia à principibus impetrantur, quales nostro sunt  tempore quas appellant bullas: dicta quòd in duplicibus  tabellis solitæ sunt concedi supplicibus. Sueton. in Augusto: In diplomatis     libellisque    & epistolis signandis. Idem  in Nerone: Diplomata ciuitatibus singulis obtulit. Cice.  in Epist. ad T. Appium: Diploma, inquit, statim non est  datum. Apud Iurisconsult. accipitur pro itineris festinatione, hoc est, cum per dies singulos duplicia itinera conficiuntur. Venuleius lib. 45. dig. de uerb. oblig. l.     continuus  .  Quibus, inquit, quasi interpretatio quædam inserta est.        is qui Ephesi daturum se spoponderit: ut     neque   diplomata, id est, diebus ac noctibus, & omni tempestate     contempta   iter continuare cogatur. Et sequitur: Quòd si diplomate usus, ac felici nauigatione, maturius quàm quisque  peruenerit Ephesum: confestim obligatus est. Modestinus lib. 48. ad legem Corneliam, de falsis. l. falso, inquit, diplomate commeauit.  
  
  
       dispvngere  
  
  siue expungere est transuerso calamo     rationem   cancellare. Seneca de breuitate uitæ.     Dispunge  , inquit, ac recense uitæ tuæ dies. Apuleius de deo Socratis: Si cotidiana eorum dispungas, inuenies multa rationibus prodigè diffusa. Item de uerb. sign. l. cognoscere. Dispungere, inquit, est conferre accepta & data, & ex ea  collatione, ut ait Accursius, cancellare quod est     redditum  .  Hinc est dispunctio, onis, pro ipsa rationis cancellatura,  ut apud Tertul. in Apologetico: Ad     utriusque  , inquit, meriti dispunctionem. Vlpia. lib. 42. dig. tit. de bonis autor.  iud. poßid. l.     complures  . An recognitio, inquit, &      dispunctio     concedenda sit creditoribus. nam quod in quibusdam codicibus legitur disputatio, pro dispunctio, mendum est.  
  
  
       dissidivm  
  
  inter uirum &      uxorem   idem est quod  diuortium, hoc à diuertendo, illud à dißidendo appellatum. Terent. in And. Valeant qui inter nos dißidia quæ  runt. Idem in Ecyra: Nihil mali est quod sit dißidio dignum. Papinius lib. 48. dig. ad leg.     Iuliam   de adult. l. miles.  Quæro, inquit, an causam dißidij præstitisse uidear.  
  
  
       distrahere  
  
, pro eo quod est uendere, aut auctioni exponere. Suetonius in Vespasiano: Coëmendo  quædam tantum ut postea distraheret. Gellius libro 19.       Sicut nunc, inquit, bona uænum distrahuntur. Vlp. in tit.  de transactionibus. l. si uni. Si uni, inquit, pluribus'ue fundus fuerit distractus. Titulus est præterea lib. 20. dig. de  distractione pignorum.  
  
  
       divortivm  
  
, ut paulò ante diximus,     idem   est propè quod dißidium. hoc dictum ab eo quod uir & uxor  dißideant, id est, dissentiant inuicem, illud quod in diuersas partes uertantur. Fiebat     autem   diuortium per illa uerba quæ sunt apud Plaut. Res tuas tibi habe, quæ mea,  redde mihi. Paul. in tit. de uerborum significatione. inter  diuortium & repudium hoc interesse dicit, quod repudiari etiam futurum matrimonium potest, non recte autem sponsa diuertisse dicitur, quod diuortium ex eo     dictum     est, quod in diuersas partes eunt qui discedunt. Est præ  terea titulus de diuortijs, lib. 23. dig.  
  
  
       dolivm  
  
, uas fictile est, uino     atque   alijs rebus     condendis   aptißimum. Plin. lib. 13. Mitiores, inquit, plagæ dolijs  condunt uina,     infodiuntque  . Cato de re rust. Dolia olearia        decem   habeat. Vlp. lib. 33. dig. de fundo instr. l.     instrumenta  .  Dolia, inquit, licet de fossa non sint & cuppæ. Idem de auro & argento leg. l. Dolia, inquit, fictilia, quibus terra  adiecta est. Inde doliarius, qui facit dolia: & doliarius, a,  um: & doliaris, re, ad dolia pertinens. Plinius lib. 3. A figlinis, inquit, doliariorum. Et Paul. de fundo instr. l. tabernæ. Doliaria, inquit, uasa & ancones. Item. l. si uinum. Si  doliare, inquit, uinum emetis.  
  
  
       dolones  
  
, hastæ sunt in quibus tanquam in uaginis lacent pugiones: dicti ab eo quod dolus subeat. Virgil.  lib. 7.       Sæuosque   gerunt in bella dolones. Sueto. in Claudio:        Cum dolone ac uenatorio cultro præstolantes. Alphenus  lib. 9. dig. ad legem Aquil. l. si ex plagis. Flagello, inquit,  quod in manu habebat, in quo dolon inerat, uulnerare tabernarium cœperat. ubi mendose pro dolon legitur dolor, neque minus falso Accursij interpretamento locus  enarratus.  
  
  
       donaria  
  
, inquit Valla contra Seruium, non sunt  loca in templo ubi dona reponuntur, sed potius ipsa quæ   offeruntur dona. Virgil. 3. Georg. Imparibus ductos alta  ad donaria currus. Luc. in 9.       Neque   eois splendent donaria gemmis. Paul lib. 49. de re militari. l. qui excubias. donarium pro donatiuo posuit. Item C. de sacrosanct. eccl.  l. sancimus. pro dono posuit Iustinia. dicens: uasa uel uestem     cæteraque   donaria.  
  
  
       dvracinae  
  
  uuæ dicuntur, & duracina persica.  De uuis duracinis lemma est apud Martialem in disti. de  persicis duracinis. Pli. lib. 15. Duracinis, inquit, hæret corpus. Iurisconsultus de uerb. sign. l. qui fundum. Qui fundum, inquit, uendidit,     pomumque   excepit, ficus, nuces, &   uuas duracinas, duntaxat & purpureas, & quæ eiusdem  generis essent, & quas non uini causa haberemus, quas  Græci trozimus appellant. Lege in uerbo trozimos.  
  
  
  
       E  
  
         Editvs  
  
  bouis, pro stercore quo in quibusdam regionibus utuntur, dictus ab     edendo  , id est, extra mittendo. Iurisconsultus in titu. de legat. iij. l. ligni appellatione. In quibusdam prouincijs editu boum ad hanc rem  utuntur.  
  
  
       effringere  
  
, est     furandi   causa ianuas frangere.        Terent. in Adelphis: Fores effregit, atque irruit in ædes  alienas. Inde effractores dicti. Iulius Firmicus: Mercurius, inquit, in ariete octauo ab horoscopo loco effractores facit. Vnde in libris dig. tit. est de effractoribus, siue de ijs qui carcerem effregerunt, siue ijs qui furandi  causa ianuas domorum priuatarum inuaserunt.  
  
  
       electri  
  
  duo sunt genera, alterum est lachryma  defluens ex arbore glessaria, in insulis Germaniæ septentrionalibus, quas Glessarias siue Electrides     dicunt  , quæ deinde congelascens in lapidis duriciem uertitur. Virgil. in  Buc. Pinguia corticibus sudent electra myricæ. A Latinis succinum appellatur: de quo in uerbo succinum. Alterum electri genus est metallicum,     idque   duplex, aut cui per  artem in auro     argenti   quinta pars miscetur, aut quod per  naturam sic mixtum reperitur. Plinius lib. 33.       Vbicunque  ,  inquit, pars quinta argenti portio est in auro, electrum  uocatur. Sillius lib. j. Punicorum: Electri gemino pallent  de semine uenæ. Iustin. in libris Institutionum, in tit. qui  est de rerum diuis. Si diuersæ, inquit, materiæ sint, & ex  ijs diuersa species facta sit, ut ex auro &      argento        electrum  .  Item de leg. iij. l. pediculis. Vasis, inquit, electrinis legatis,  nihil interest quantum ea uasa argenti     atque   electri habeant, sed utrum argentum electro, an electrum argento  cedat. Illud     quoque   de leg. j. Si quis putat electri appellatione     argentum   uel aurichalcum contineri. Accursius     nunc     dicit esse preciosam materiam quæ iungitur argento,  nunc genus metalli, nunc genus uasis.  
  
  
       elenchvs  
  
, lapillus est ex genere     margaritarum  .  Plin. lib. 9. de unionibus, hoc est, grandioribus margaritis        loquens: Elenchos, inquit,     appellant   fastigiata longitudine.  Et Iuuenalis, de inauribus fœminarum: Auribus extensis  grandes     commisit   elenchos. Paul. in tit. de auro & arg. leg.  l. pediculis.     Item        cum   inaures, in quibus duæ margaritæ      elenchi       & smaragdi duo legasset, & postea     elenchos   detraxisset.  
  
  
       elogivm  
  
, est testificatio de aliquo, honoris uel  uituperationis causa. Cicer. in primo Tuscul. Quid ipsa  monumenta, quid elogia significant. Idem de senectu. In  quem illud elogium unicum plurimæ consentiunt gentes.  Vlpianus lib. 21. de ædilitio edicto. l. ædiles aiunt. paululum deflexit significationem cum dicit: Elogium huic edicto subiectum est. De elogio in propria significatione,  hoc est pro testimonio, sed in malam partem, Martianus  lib. 48. dig est. titu. de custodia & exhibitione reorum. l.  Diuus Hadrianus. Qui cum eo, inquit, elogio mittuntur, ex integro audiendi sunt. Et infrà in eodem tit. in l.  Celsi, cuius initium est, Non dubium. Remittat, inquit,  illum cum elogio ad eum qui ei prouinciæ præest, unde  is homo est.  
  
  
       elvsco  
  
, as, est aliquem altero oculo orbare: nam  luscus est qui altero oculo caret, non ut     quidam        putauerunt  ,  qui lumine adhibito nihil uidet. Vlpia. lib. 13. dig. de conditione triticaria. l. in hac actione. Si quis, inquit, post moram seruum eluscatum dederit. Idem lib. 9. ad leg. Aquil.  Iulianus, inquit, scribit Aquilia teneri eum qui eluscauerit in disciplina discipulum. Inde eluscatio, onis, pro eluscandi, hoc est, altero oculo priuandi actione. Nam quod  Vlpianus scribit in tit. de ædilitio edi. l. idem Offilius. Eluscationem eam     quidam   putant ubi homo lumine adhibito        nihil uidet, qui id dixerunt non sunt audiendi, quia nulla  freti autoritate id dicunt. Quid enim luscus significet  suo in loco uidebis.  
  
  
       emansor  
  
, miles, is dicitur, qui extra castra uagatur animo     reuertendi  ,     eoque   distat à desertore, quemadmodum & erro dicitur seruus, qui eo quoque animo errat, ut ad tempus reuertatur, sicut fugitiuus qui non habet animum reuertendi. Modestinus lib. 49. dig. de re militari. leg. desertorem. Emansor, inquit, est qui diu uagatus ad castra reuertitur.  
  
  
       emblemata  
  
, sunt quædam     ornamenta   uasorum  quæ addi     atque   detrahi possunt: dicta ab emballo, quod est  impono siue intersero. Plin. lib. 33. Vlysses, inquit, & Diomedes erant in phialæ emblemate. Cicero     quoque   in Verrem, emblematum in uasis meminit. Vlpia. in tit. de auro    & arg. leg. l. si gemma. Emblemata recte     legantur    & separantur & præstanda sunt. Et in eodem ti. l. & si, quæ   est Pomponij: Ea quæ inaurata sunt non deberi,     neque   aurea emblemata. Item Vlpia. lib. 10. tit. ad exhibendum. l. tigni. Si ansam scypho iniunxeris uel emblemata phialæ.  
  
  
       emeriti  
  
, dicuntur milites qui sunt exautorati,  hoc est militiæ sacramento soluti,     quibusque   iam donatiuum est persolutum: dicti ab eo quod mereri, hoc est,     stipendium   facere desierint. Lucan. in primo: Quæ sedes erit  emeritis. Modest. de re mil. l.     desertorem  . Si expleto     tempore     militiæ redeat, ueteranus restituatur, et emerita accipiat.  
  
  
       emerita  
  
,   & Emeritensis colonia, ciuitas est Lusitaniæ nominatißima, Augusta cognominata: nam ut  scribit Dion, de uictis Cantabris & Asturibus:     Eam   urbem        illis qui supra ætatem essent, emeritis, Augustus habitandam conceßit. Vnde urbs appellata Emerita Augusta,  ex nomine conditorum & Augusti. Pau. libro 50. digestorum, titulo de censibus. An lusitania, inquit, Pacenses &   Emeritenses.  
  
  
       emiseni  
  
, populi in Emisena regione Apamenacœles Syriæ, ubi & Emisia ciuitas est. de quibus & in eodem titulo de censibus Paulus inquit: Imperator noster  Antoninus ciuitatem Emisenorum coloniam iuris Italici fecit.  
  
  
       emphyteosis  
  
, interpretatur insitio, ab emphyteuo quod est insero siue planto: nam phyton est  planta. Et quod in libris iurisconsultorum dicitur emphyteosis, & fundum dari in emphyteosim, proprie dicitur, hoc est in     plantationem  . Improprie dicitur, de omnibus alijs, puta de area, & quicunque possunt ut ipsi dicunt, recipere meliorationem. Inde deducitur emphyteoticus, & emphyteotecarius.  
  
  
       emphracta  
  
, nauigia dicuntur quæ sunt tecta,    à uerbo Græco emphracto quod est tego siue claudo, sicut econtrario aphracta dicuntur quæ non sunt tecta,  sed aperta. De quibus Cice. ad Atticum: Nos Rhodiorum aphractis tranquillitates aucupaturi eramus. Vlpianus libro 14. dig. de exercitoria actione. l. j. Quædam, inquit, sunt naues onerariæ,     quædam   emphractæ. non emphatæ, ut     plerique   omnes codices habent.  
  
  
       emplastrvm  
  
, ut inquit Celsus lib. quinto, hoc  distat à pastillo, quod     emplastrum   liquati aliquid accipit:  in pastillo tantum arida medicamenta aliquo humore        iunguntur: dictum emplastrum ab emplatto, quod est  fingo, siue formo. Caius lib. 41. digest. de acquirendo rerum dominio. l. ideo.  
  
  
       epidemitici  
  
        dicuntur        hospitiorum   metatores in  urbe, dicti ab epidemia quod interpretatur in urbem aduentus. Vnde in C. Iustinia. tit. est de epidemiticis & metatis. Lege uerbum metator, siue metatus.  
  
  
       episcopvs  
  
, speculator siue explorator interpretatur, dictus ab episcopeo quod est considero. Cicero  scribit se episcopum     designatum    à Pompeio ut oram Campaniæ maritimam specularetur. Arcadius de muneribus.  l. munerum. Episcopi, inquit, qui præsunt pani, & cæteris uænalibus rebus.  
  
  
       epistomivm  
  
, inquit Merula, est foramen per  quod aqua defluit ex concha, labro, uel cratere. Varro  de re rustica libro tertio: Epistomijs uersis ad unumquenque factum. dictum, inquit, quasi in ore: uel potius  ab epistomizo, quod est obturo, ut sit epistomium canalis operculum. Vlpianus libro 19. titulo de actione empti    & uenditi. l. fundi. Castella plumbea, opercula     puteorum  ,  epistomata. Legitur & epitonium apud Senecam lib. 13.    epist. Nisi aqua, inquit, rigentem epitonia fuderint. Et  apud Vitruuium lib. 10. sæpe in eodem significatu ponitur. Interpretatur autem epitonium, ligamentum.  
  
  
       epitome  
  
, interpretatur breuiarium, id est, ubi  res in compendium rediguntur. ut Vlpianus libro 46.    de acceptilationibus. l. an inutilis. Epitomatum, inquit, liber Labeonis.     Vtroque   enim modo declinatur, epitome es,    & epitoma atis.  
  
  
          epvlvm  
  
, inquit Valla, est conuiuium numerosis  ciuibus exhibitum in honorem deorum, aut in ostentationem magnificentiæ, aut in funere parentali. Gellius libro undecimo. Solenni die epulum Ioui libaret, atque ob  id sacrificium Senatus in capitolio epularetur. Horatius  secundo Sermo. Gladiatorum dare centum Damnati populo paria     atque   epulum arbitrio. Arrius     Iurisconsultus   de  legatis, in quadam lege, cuius initium est, ad munus: Vel  si epulum, inquit relictum fuerit.  
  
  
       eremodicivm  
  
, interpretatur desertio siue solitudo, nam eremus desertum interpretatur, & est eremodicium quando reus damnatur ex eo quod in iudicio  non comparuit, quasi desolatum siue     desertum   sit iudicium  propter rei absentiam. Pompo. lib. quarto dig. tit. de minoribus  xxv.  annis. l. & si. Restitutionem eremodicij  præstari debere. pro quo mendose hermocidium.  
  
  
       ergasterivm  
  
, interpretatur officina, ubi ab  artifice aliquod fit opus. nam ergon est opus siue officium. Vt in codice Iustiniani titulo de episcopis & clericis. l. omnis. Ex ergasterijs, inquit, & tabernis conquirere potuit. Item lib. undecimo de epidemiticis & metatis. l. In quælibet, inquit, ergasteria, quæ mercimonijs     deputantur  . Papinianus lib. 43. de uia pub. l. Aediles. Vt ante  ergasteria nihil proiectum sit.  
  
  
       errones  
  
  serui dicuntur qui uagantur sine causa, animum tamen habent redeundi ad dominos. Fugitiui tamen qui eo animo fugiunt, ut non redeant. Eo     quoque     modo ex proportione habent se desertores & emansores. Arrianus libro 49. de re militari. l. qui cum. Erro, in      quit, in seruis est ut emansor in militibus. Item libro 21.    qui est de ædilitio edicto. l. quis sit fugitiuus. Sed proprie, inquit, erronem sic definimus, non qui fugit, sed qui  frequenter sine causa uagatur. Labeo ita definit erronem  paruum fugitiuum esse.  
  
  
       etiam  
  
  particula est consentientis, sicut Non, est  negantis. Priscianus libro septimo, interroganti, legis?  etiam uel non respondemus. Plinius Cæcilius in epistola:  Studes inquam? respondit, Etiam. Et illud ex euangelio:  Intellexistis hæc omnia? dicunt ei, Etiam. Iurisconsultus  de uerborum oblig. l. j. & responderit quidni, etiam. nam        utrunque   aduerbium consentientis est.  
  
  
       etiamnvm  
  
, pro adhuc, apud Plinium & Cornelium Celsum frequenter legimus. Ouidius 13. Metam.  Etiamnum libera cœlo brachia. id est, adhuc.     Idem   lib. 14.    Spectantem uultus etiamnum cæde madentes. pro adhuc        utrobique  . Vlpianus, tit. arborum furtim cæsarum. l. Item  etiamnum reponi potest.  
  
  
       evestigio  
  
, pro continuo siue statim. Priscia. libro 18. Romani, inquit, euestigio dixerunt, uel quod stans  aliquis in eodem uestigio facit: unde statim quoque dicitur: uel     quantum   tempus est in uno uestigio faciendo, quod  est breuißimum Scæuola libro tertio de negotijs gestis. l.  diuortio facto. Non, inquit, euestigio in officio deliquit.  Accursius quid euestigio esset, non intelligens, in principio gestionis exponit.  
  
  
       exacta  
  
, dicuntur illa quæ sunt perfecta, & ad  quæ ultima, ut aiunt, manus imposita est: aliàs exacta  sunt quæ iam præterierunt. Virgilius primo Georgico      rum: Exactum ad mensem pluuia     uentisque   carebit. Idem  in tertio: Exactis grauidæ cum mensibus errant. Paulus  libro 44. titulo de actio. & oblig. l. j. Exactißima, inquit,  diligentia. in priori uidelicet significatione.  
  
  
       exaggerare  
  
, est accumulare: nam agger aggeris, est terra accumulata. Cæsar in commentario Hispaniensi: Mortes mortibus     exaggerabant  . & per translationem Cic. Nihil est ad exaggerandum     orationem   accommodatius. Vlpia. tit. de itinere     actuque   priuato. l. unde. Aut  deprimat, aut exaggeret iter.  
  
  
       exavtorare  
  
, est militem sacramento militiæ   soluere: quemadmodum ediuerso autorare, est militem sacramento sibi obligare. Plinius Cæcil. in epist. Cæsar excußis probationibus centurionem exautorauit. Seneca  in quarto epistolarum: Exautoratus ac liber qui uiuit  uita priuata. Vlpianus tit. de ijs qui notantur infamia. l.  quod ait. Sed & si eum, inquit, exautorauerit. id est, insignia militaria detraxerit. Quod si per insignia militaria Iulianus intelligit horum insignia, falsum est interpretamentum: nam potest quis exautorari, & non amittere insignia honorum: emeriti nanque     exautorantur   citra  honorum amißionem. Est enim, ut diximus, exautorari, à   militia dimitti.     Itaque   commodius exposuit Arrianus in titulo de liberali causa. l. qui de libertate. Exautoratus, inquit, id est à militia remotus. In quo significatu accipiendum est in titulo de re militari.  
  
  
       exconsvl  
  
  dicitur qui perfunctus est consulatu,  sicut exquæstor qui perfunctus est quæstura. usitatius  tamen ille dicitur consularis, hic uero quæstorius. Iu      stinianus in proœmio Codicis: Thomam, inquit, quæstorem sacri palatij & exconsulem. non quòd consulatum  dimisit, ut exponit Accursius, sed quòd est perfunctus     consulatu  , ut diximus.  
  
  
       exemptilis  
  
, e, dicitur illud quod potest eximi  siue detrahi ab alia re. Columella lib. nono de re rustica:  Idcirco sunt exemptiles, ut cum res exigit, à paxillis deductæ liberum exitum præbeant. Vlpia. de auro & arg. legato l. argumenta. Lapides siquidem exemptiles sunt.  
  
  
       expvngere  
  
, idem est quod suprà diximus, dispungere, hoc est calamo transuerso rationem cancellare. Plautus in Cistel. Nunc quod reliquum restat, uolo  persoluere, ut expungatur nomen, ne quid debeam. Persius: Pupillum'ue utinam, quem proximus hæres Impello,        expungam  . Hermog. tit. de diuer. & tempor. l. in omnibus.  Rationes, inquit, reipub. subscriptæ  & expunctæ.  
  
  
       extricare  
  
, est quod intricatum est expedire     atque   resoluere, siue enodare. Vlpianus libro nono ad legem Aquiliam. l. si seruus seruum. Si cum margaritas, inquit, maritus dedisset in usum extricatas,     easque   inuito, uel  inscio uiro perforasset. Margaritæ      nanque   non possunt intricari in     lineam   uel in uestem, nisi perforentur. igitur extricatas dixit pro solutas, & non perforatas neque in lineam redactas.  
  
  
  
       F  
  
         Falx  
  
  messoria, est qua frumentum metitur. Falx putatoria, qua uites     aliæque   arbores putantur. Falx fœ  naria, qua fœnum secatur, quæ dumaria quoque dicitur,  qua etiam spinæ      uepresque   cæduntur. Vlpia. de fund. instr.        l. instrumenta. Falces, inquit. messoriæ, putatoriæ.  
  
  
       familia  
  
, tum pro pecunia accipitur     rebusque   hæ  reditarijs, ut in lege duodecim tabularum cuius uerba ponuntur in titulo de uerborum significatione: Agnatus,  inquit, proximus familiam habeto. id est, hæreditatem.  hinc titulus apud Iurisconsultos de familia herciscunda,  id est, diuidenda hæreditate. Aliàs familiæ appellatione famuli & serui propriè continentur: unde & familia dicta est. Vlpianus libro 43. de ui & ui. l. j. Familiæ, inquit,  appellatione serui     continentur  . Item Vlpia. lib. 21. de ædili.  edict. l. ædiles. Familiæ, inquit, appellatione omnes qui in  seruitio sunt,     continentur  ,     etiam   liberi. Hinc patresfamiliâs et        familiarum   dicti. & dicitur familiâs in genitiuo casu, quod  apud antiquiores nomina primæ declinationis in a terminata, as faciebant     genitiuum  : ut Næuius: Rubens     atque   purpureus filij terras. et Liuius Andronicus: Escas habemus  mentionem. pro terræ atque escæ:     neque   habet     accentum   in  ultima, quomodo nunc uulgus loquitur, sed in tertia à fine familiâs, hoc est, in secunda syllaba.  
  
  
       ferrvminare  
  
, est per eandem materiam conglutinare, quemadmodum ferrum ferro adglutinatur,  non interueniente alia materia. Plautus in Milite: Labra labellis ferruminauit, id est, premendo adglutinauit.  Pomp. libro 41. de acquirend. rerum domin. l. quicquid:  Quicquid, inquit, alieno argento ferruminaueris. Cassius quoque apud Paulum: Ferruminatio, inquit, per eandem materiam facit confusionem. lege replumbo, as, &   quo differat à ferrumino, as.  
  
  
       figlina  
  
,   æ, est officina figuli, id est, illius qui fa      cit uasa fictilia. Plinius lib. septimo: Figlinas, inquit, primus inuenit Chorœbus Atheniensis. Idem libro 35. In crudis fictilibus urunt donec figlinum percoquatur. id est,  opus figuli in figlina factum. Iurisconsultus de auro &   argento legato. l. fundi. Cum in fundo, inquit, figlinas  haberet. & in titulo de seruitutibus rusticorum præ  diorum, sæpe.  
  
  
       fiscvs  
  
, siue fiscina, siue fiscella, textum est ex sparto. Est præterea fiscus, textum in quod oliuæ tritæ immittuntur, ut torculari expressæ exudent oleum     cum   amurca. Columella libro duodecimo: Intrita oliua nouo fisco  includitur. Plinius libro 15. Fiscinas olearias spongia tergendas. Vlpianus in titu. locati. l. sed addes. Fiscos, inquit, quibus ad premenda olea utimur. Fiscus ex sparto  quoque est saccus in quo numerosiores pecuniæ adseruantur. Iuuenalis:     Incrementa   domus ærata multus in arca Fiscus. Cicero in Verrem: Fiscos complures cum pecunia. Sed quia principis pecuniæ uectigales ita magnæ   sunt ut nequeant loculis aut crumenis minoribus capi,        consueuerunt   deferri in sparteis fiscis. Inde fiscus pro pecunia publica plerunque accipitur. Iuuenalis: Quicquid  conspicuum     pulchrumque   ex æquore toto est, Res fisci est  ubicunque natat. Vnde apud iurisconsultos titulus est,  de iure fisci. & de fiscalibus debitoribus & exactoribus  sæpe legimus.  
  
  
       flavivs  
  
, cognominatus est Iustinianus Imperator, non quod Flauios deuicit, ut Accursius interpretatur, neque quod capillos habuerit flauos, quod nusquam  legitur, sed quod fuerit ex gente Flauia, ex qua fuerunt        Vespasianus, Titus, & Domitianus. De quo Iuuenalis:  Dum iam     semianimem   laceraret Flauius orbem Vltimus.  
  
  
       fomenta  
  
, sunt medicamenta, dicta à fouendo,  hoc est, calefaciendo & recreando. Ouid.     Fomentisque   iuuas uulnera nostra tuis. Inde est fomentare, & fomentatio, ut apud consultos iuris de leg. iij. l. si cui. Nec ea quidem quæ fomentationis causa parata sunt.  
  
  
       forma  
  
  sutoris, est lignum illud quo calcei informantur. Horat. secundo Serm. Si scalpra & formas non  sutor nautica uela. Vlpianus in tit. ad legem Aquiliam. l.  sed & si. Si forma, inquit, calcei ceruicem percußit. Item  Vlpianus tit. locati. l. item quæritur. Si forma calcei tam  fortiter ceruicem percusserit.  
  
  
       fvgitivvs  
  
  seruus, quo distet ab errone, diximus  in uerbo erro, onis. Definitur autem ab Offilio in tit. de    ædilitio edicto, in hunc modum: Fugitiuus est, qui extra  domini domum, fugæ causa quo se à domino celaret,     mansit  . Fugitiuarius autem est, ad quem se fugitiuus receperat: locus     quoque   fugitiuarius dicitur, ut apud Varronem  lib. iij. de re rustica. de cochleis: Fugitiuarius, inquit, parandus est illis locus. Papinianus lib. 21. de præscriptis  uerbis. l. si apud. Si apud te, inquit, ego & fugitiuarius  deposuimus.  
  
  
       fvlcimentvm  
  
, sustentaculum     dictum    à fulciendo, hoc est, sustentando siue sustinendo. Macrob. 7. Satur.  Desertum iam fulcimentis suis labitur in ruinam. Apuleius in primo de asino: Pede altero fulcimentum quo sustinebat repello. Vlpianus de fundo instruc. l. quæsitum.  Proinde, inquit, fulcimenta si qua habeat.  
  
  
          fvltvra  
  
        quoque  , idem est quod fulcimentum, dictum     utrunque    à fulciendo, id est, sustinendo. Vnde Horat.  per translationem dixit in secundo Serm. Ingens accedat  stomacho fultura ruenti. Et Plinius Cæcilius in Epistol.  Corporis fulturis animus sustinetur. Vlpianus in tit. si  seruitus uendicetur. l. sicuti autem. Sicuti, inquit, refectio parietis ad uicinum pertinet, ita & fultura ædificiorum uicini.  
  
  
       fvllo  
  
, onis, est qui uestes polit     emaculatque  , non  quod uulgò persuasum est, pannarius, id est, lanicij artifex. Martialis: Non tam sæpe teret lintea fullo tibi. Fullonicam Nicias Megarensis primus omnium inuenit, ut  scribit Plin. 7. Plautus in asinaria: Non didicisti fullonicam, non mirandum est. Vlpianus lib. 47. de furtis. l.     itaque     fullo. Fullo, inquit, uel sarcinator qui polienda uel sarcienda uestimenta accipit. In alia     quoque   lege cuius     inicium     est, sed si. diuersoria uel fullonica appellantur.  
  
  
       fvndvs  
  
, est quicquid in solo poßidetur, puta præ  dium urbanum, prædium rusticum. Seruius in illud Virg.  secundo Georg. Diues opum uariarum ac latis ocia fundis. Fundus, inquit, dicitur ex eo quod omnium rerum sit  fundamentum. Vlpia. tit. de uerb. signific. l. locus, inquit,  est, non fundus, sed portio fundi. Fundus     autem   aliquid integrum est. & infrà lege, quæstio. &      iterum   lege, fundi. Fundus pro uasis potorij     fundamento  , ad cuius similitudinem,  inquit Festus, fundus dicitur ager qui planus sit. Martialis lib. 8. Hi duo longæuo censentur Nestore fundi. Paulus  lib. 41. de acquir. rerum domin. l. sed si. Cuiusmodi poculi  fundus ille sit: Scypho, inquit, fundus aut ansa.  
  
  
  
          G  
  
         Garvm  
  
  salsugo erat ex certis     quibusdam   piscibus,  puta scombro, halece, lacerto, & huiusmodi: utebantur autem eo pro salsamento siue conditura aliorum  ciborum. Gari     meminerunt   poëtæ multis in locis. Plinius,  Apicius, Galenus, cæteri. Vlpia. lib. 33. de penu leg. l. qui  penum. Garum, inquit, amurca, mel. Accursius salsamenti genus esse dicit, ipsa ueritate coactus, sed quod sit  non dicit.  
  
  
       genivs  
  
, est deus     uniuscuiusque   hominis præses, cui  nos angeli boni     nomen   indidimus. Symmachus in oratione  contra Christianam religionem, cui respondit D. Ambrosius: Vt animæ, inquit, nascentibus, ita populis fatales genij diuiduntur. De genio principis Persius poëta: Dijs  igitur     genioque   ducis centum paria ob res Egregie gestas  induco. Vlpia. lib. 12. de iureiurando. l. si duo. Si quis, inquit, iurauerit in re pecuniaria per genium principis.  
  
  
       germanicvs  
  
, Drusi Neronis filius ex iuniore  Antonia, M. Antonij Triumuiri filia à Tiberio Cæsare  patruo adoptatus fuit, quod ab Augusto non alia ratione fuerit adoptatus quàm si ab eo Germanicus adoptaretur. ex Tranquillo. Et Iustinianus Imperator lib. Institutionum primo, sic inquit: Diuus Augustus non antea  Tiberium adoptauit, quàm is Germanicum adoptauerit, ut protinus adoptione facta incipiat Germanicus  Augusti nepos esse. Accursius tanquam de personis  ignotis & obscuris     loquens  , quendam nomine Tiberium,    & quendam nomine Germanicum appellat, qui quasi  non sit Tiberius qui succeßit Augusto in principatu, &          Germanicus ille qui præter     quam   ingenij monumenta quæ   adhuc extant, &      præterquam   quòd Gaium Caligulam genuit, & quòd quæsturam per quinquennium administrauit, & quòd bis consul fuit,     quique   mortuo Augusto cum  ab exercitu Cæsar salutaretur, Imperium recusauit,     atque     de Germania triumphauit, unde illi cognomentum:     quique     ad orientem profectus, Armeniæ regem superauit, Cappadociam in prouinciæ formam redegit,     atque   Antiochiæ   obijt, agens ætatis annum quartum & trigesimum.  
  
  
       gymnasivm  
  
, locus est ubi nudi exercentur, maxime in palæstra,     quoniam    gymnos nudus interpretatur.  Manilius lib. 4. Gymnasium præfert uultu,     fortesque   palæ  stras. & per translationem pro schola & literarum exercitio. Iuuenalis: transi Gymnasia     atque   audi facinus maioris Abollæ. de excusation. l. sed &. Medicos, inquit, immunes esse à gymnasijs.  
  
  
       glans  
  
, complura significat, sed significatus deducuntur ab arboris glande, cuius tredecim genera ponit  Plin. Iurisconsultus tamen latius diffinit glandis appellationem in tit. qui est de glande legenda. l. prima. Glandis,  inquit, nomine omnes fructus continentur. Item de uerborum signific. l. qui uenenum. Item l. sylua.  
  
  
       glarea  
  
, terra est lapillis permixta, qualis est quæ   post effossum terræ      tergum   ex scrobibus eruitur. Virgil. 2.    Georg. Nam ieiuna quidem cliuosi glarea ruris. Columella lib. 2. Cum parte dimidia lapides minutos uel glaream  repererint. Paul. lib. 30. de aqua pluuia arcenda. l. supra  iter glarea iniecta. Item de uia publica. l. j. In uiam terrenam glaream immittere.  
  
  
          glavcinvm  
  
, unguenti genus est, siue ex herba  glaucio sic dictum, quod ualet ad     oculorum   scabritias, siue  glaucinum, id est, uiride, quale est quod chirurgi tempestatis nostræ Vnguentum apostolorum     uocant  . Pompon.  tit. de auro & arg. leg. in l. in argento. Vnguentis autem  legatis, non tantum ea legata uidentur quibus ungimur  uoluptatis causa, sed & ualetudinis, qualia sunt conagena, glaucina, erina, rhodina, murrhia, nardum purum. Conageni unguenti à Congena Syria unde aduehebatur, cognominati, meminit Galen. in 3. decameridon. Crina, unguenta sunt quæ fiunt ex lilio rubenti. Plin. lib. 21. ubi de  lilij generibus: Est, inquit,     rubens        lilium   quod Græci crinon   appellant. Rhodina dicta à Rhodo quod est rosa. Per  Nardum purum,     pisticum  , id est, non     adulteratum  , intelligit.  
  
  
       grammatophylacivm  
  
, locus est ubi publice literarum monumenta seruantur, à grammatis, hoc  est literis, & phylazo seruo. dicitur etiam archion siue  archiuum. Vlpia. lib. 48. dig. tit. de pœnis. l. moris. Quo  loco, inquit, in publico instrumento deponuntur, archiuo  fortè uel grammatophylacio.  
  
  
       grassari  
  
  uidetur uerbum ab impetu     gradiendi  ,    & qui ex insidijs uiatores adoriuntur, grassatores dicimus.     Iurisconsultus   de suspectis tutoribus. l. quia grassandi, inquit, in re familiari facultatem præstat. & ibidem l.  tutor. Si fortè, inquit, grassatus sit in tutela. in l. quoque  cuius initium est, apud Labeonem. Deinde, inquit, mulæ     à grassatoribus fuerint ablatæ.  
  
  
       gvttvrosvs  
  
, is dicitur qui guttur habet tumidum, quale genus     hominum   in locis montanis uidemus.        de quibus Iuuenalis: Quis tumidum guttur miratur in alpibus. Vlpia. tit. de ædilitio edicto. l. qui clauum. Si quis,  inquit, natura gutturosus sit.  
  
  
  
       H  
  
         Hamvs  
  
, cum sit quo pisces capiuntur, & hami  præterea sint ex quibus lorica texitur, necesse est  apud Vlpia. in tit. de fundo instr. l. instrumenta. per hamos nos intelligamus annulos quosdam ferreos, ad multos usus domesticos, puta     ex   quibus equi, muli, & asini deligentur. Canales, inquit, & harpagones, & hamos instrumento contineri constat.  
  
  
       harpagones  
  
, unci sunt ad rapiendum apti, ab  harpago quod est rapio dicti. hos Plinius scribit ab Anacharsi Scytha primum inuentos. Liuius lib. 30. Asseres  ferreo unco præfixi, harpagones uocant milites. Item Vegetius lib. 2. de re militari. Habet legio ferreos harpagones, quos lupos uocant. Lege hamus suprà.  
  
  
       hercisco  
  
, is, est diuidere: nam     hercium   est diuisio.  Cic. 1. de orato. Qui quibus uerbis     hercium   fieri oporteat,  nescit. Idem     Herciscundæ     familiæ causam agere     non   poßit.  Apul. lib. 9. de asino:     Neque        herciscundæ     familiæ, sed de     communi        diuidundo   formula tractabo. lib. 10. dig. ti. est de fa. herc.  
  
  
       hermaphroditvs  
  
, Veneris & Mercurij     filius   fuit, unde & nomen illi, quoniam Hermes est Mercurius, & Aphrodite Venus. hic cum in Salmacidis fonte  nataret, à Nympha deprehensus, ab     eademque   implicitus        utriusque   naturam reportauit: qua de re fabula est perlonga apud Ouid. 4. Meta.     nunc        autem   hermaphroditi     uocantur     quos antiquiores androgynos, id est, semiuiros & semifœ        minas appellant. Plin. lib. 7.   & Gellius lib. 8. sunt autores. Vlpia. tit. de liberis & posth. l. sed est. Hermaphroditus, inquit, & maxime si in eo uirilia præualebunt.  
  
  
       hydromeli  
  
,   à Græcis dicitur, quæ sit apud Latinos aqua mulsa. Hispani uocant adoxa.     constat        nanque   ex  aqua & melle, unde & nomen: nam hydor est aqua, &     meli mel. Plin. lib. 14. Fit uinum, inquit, ex aqua & melle  tantum: hoc uocatur hydromeli. Idem lib. 31. Hydromeli        quoque   ex imbri puro cum melle temperabitur. Vlpia. lib.   33. dig. in tit. de tritico & uino legato. l. si quis.     Neque   ceruisia, inquit, continebitur,     neque   hydromeli.  
  
  
       hierophylax  
  
, acis, interpretatur sacrorum  custos, quod hieros est sacer, &  phylazo custodio. Latinè tum æditui, tum æditimi appellantur. Scæuola in tit.  de annuis leg. l. annua. Sacerdoti, inquit, & hierophylaci    & libertis. pro quo mendosè legitur gerophylaco.  
  
  
       hierapolis  
  
, nomen est     complurium   ciuitatum:  alia     nanque   est in Asia proprie dicta, alia in Creta, alia in  Theutrania, alia in Syria: unde Hierapolitani sunt appellati, de quibus Iuriscons. in tit. de aqua cot. l. j. ubi legitur  apud Hierapolitanos fieri aquis calidis     irrigationem  . Item  de pœnis. l. crimen. Hier apolitanis, inquit, scripserunt.  
  
  
       hypocavstvm  
  
, fornax est in balneo subdita  caldarijs calfaciendis: dictum ab hypo, quod est sub, &     cauo calefacio. Est præterea     hypocaustum  , fornax ad calefaciendum cubiculum siue cœnaculum, uulgus appellat    stufas. Papinius in primo     Syluarum  : Tenuem     uoluunt   hypocausta uaporem. Plin. Cæcil. in epist. Cohæret     hypocaustum    & si dies nubilus immisso uapore solis     uicem   supplet.        Ambrosius lib. 6. hexameron: De hyeme forsitan quereris, quia nulla tibi hypocausta anhelantibus ignibus     uaporantur  . Vlp. de leg. lib. iij. l. ligni appellatione. Siue diæ  tarum, siue hypocaustorum, siue ad calcem. Idem in tit.  mandati. l. si quis mihi. Sphæristerium, inquit, hypocausta, & quædam ualetudini apta. Accursius nunc ægrotorum dicit esse stationem, nunc subterraneum locum.  
  
  
       hypotheca  
  
, interpretatur suppositio, & significat etiam pignus quod pro aliqua re supponitur. Vnde    & apud Iurisconsult. titul. est de distractione pignorum  uel hypothecarum. l. cum tabernam. Non     certificationem  ,  inquit, sed suppositionem à me accipere. hoc est, uocabulo usitatiori, hypothecam. Item lib. 20. de pignor. & hypothec. l. res. Inter pignus, inquit, & hypothecam     tantum     nominis sonus differt. Hinc hypothecarius dictus, penes  quem remanet hypotheca siue pignus. ut in tit. de separationibus. l. j. Hypothecarius, inquit, creditor.  
  
  
       horrevm  
  
, est repositorium non solùm frugum,  frumenti, & uini, sed cæterarum     quoque   rerum, quæ adseruari consueuerunt. De horreo frumenti Virgil. primo  Georg. Illius immensæ ruperunt horrea messes. De horreo uini Horatius in Odis, & Iurisconsult. in tit. de fundo instr. l. tabernam. Legauerat, inquit, horreum     uinarium           cum   uino & uasis &      instrumento  . De horreo     aliarum        rerum     in tit. de emptione & uend. Clauibus, inquit, traditis, ita  mercium in horreis     conditarum   posseßio tradita uidetur, si  claues apud horrea traditæ sunt. Item in tit. locati. Dominus, inquit,     horreorum   effractis & compilatis horreis     non     tenetur. Hinc horrearius, qui præpositus est horrei custo      diæ. ut libro 19. digestorum, in titulo, locati & conducti.  l. cum in plures. Rerum, inquit,     custodiam   quam horrearius habet. Item l. Cælius. Cum horreario, inquit, agendum. Et merces horreaticæ dicuntur, quæ in horreis adseruantur. ut in titulo, de conditis in publicis horreis. l.  nulli. Codice. Nulli, inquit, posthac horreaticas species  contingendi copia datur.  
  
  
  
       I  
  
         Ianthinvs  
  
, na, num, color est uiolaceus, quoniam    ion Græcè, uiola interpretatur Latinè. Plinius lib. 22.    Appellata, inquit, ia, & ab ijs ianthina uestis. Persius:  Hic aliquis cui circa humeros & ianthina læna est. Martialis: Coccina famosæ donas & ianthina mœchæ. Vlpianus de legatis tertio. l. si cui. Buccinum, inquit, & ianthinum continetur. Et ferè quoties in libris     digestorum  , & in  literis sacris legitur hyacinthinus color,     intelligendus   est  uiolaceus, id est, coloris uiolæ.  
  
  
       ilienses  
  
, dicti sunt populi ab urbe Ilio, clarißima     omnium   quæ fuerunt in Asia, uel ex eo quod inde profecta est tota Romanorum nobilitas. De quibus Callistratus libro 27. digestorum, titulo de excusationibus. l.  non     tantum  . Iliensibus, inquit, propter     inclytam   ciuitatis nobilitatem, & propter coniunctionem originis Romanæ.  
  
  
       impostores  
  
, dicuntur deceptores, & qui fallunt præstigijs quibusdam: dicti ab imponendo, quod est  decipere. Iuuenalis: Facile est barbato imponere regi. &   Martialis: Callidus imposuit nuper mihi caupo Rauennæ. Vlpianus libro 21. de ædilitio edicto. l. ob quæ uitia,        Non gulosos, inquit, nec impostores. Accursius impostores interpretatur qui imponunt aliquid alicui. Inde dicta  impostura, pro deceptione. Ambrosius in episto. ad Corinthios primam: Omnis impostura tenebras petit, & falsa pro ueris ostendit. Vlpianus, lib. 47. de crimine stellionatus. l. stellionatus. Item si quis imposturam fecerit.  
  
  
       inavris  
  
, quod à Græcis dicitur enotion, ornamentum est ex auribus fœminarum dependens. Plautus  in Menech. Inaures da mihi faciendas pondo duûm nummûm. Vlpianus de auro & argento legato. l. argumento.  Veluti inaures, armillæ, uiriolæ. Item. l. pediculis. Inaures  in quibus duæ margaritæ.  
  
  
       inciles  
  
  fossæ, siue incilia, sunt quæ  à Græcis dicuntur dyoriges, & sunt per quas aquæ pluuiales deducuntur ex satis. Apuleius libro nono de asino: Viam lacunosis incilibus uoraginosam. Cato de re rustica: Per  hyemem aquam de agro depellere oportet, fossas inciles  puras habere. Festus Pomp. Fossæ quæ in uijs fiunt ad deducendum aquam siue deriuationes de riuo communi factæ, inciles dicuntur. Vlpianus libro 40. digestorum, titulo de riuis. l. j. Incile est locus depressus ad latus fluminis,  ex eo dictus quod incidatur. Inciditur enim uel lapis, uel  terra, unde primum aqua ex flumine agi poßit. Idem Vlpianus in eodem libro, titulo ne quid in flumine publico.  l. j. Si incile, inquit, ducat, & alio loco fiat. Meminit quoque incilis in titu. de aqua cotid. l. j.  
  
  
       incrvstare  
  
, est     crustam   parieti, uel alicui alteri  rei inducere, siue ex calce, gypso, argilla, siue ex lapide,  aut alia materia. Horatius primo Sermonum: Syncerum        cupimus uas incrustare. Varro apud Marcel. Pauimenta, inquit, & parietes incrustatis. Proculus libro octauo  digestorum de seruitutibus urbanorum prædiorum. l. quidam. Parietem, inquit,     communem   incrustare licet. Et paulò post: Quod obseruari in incrustatione oportet. Item  de uerborum significatione. l. impensæ. Paulus ait, incrustationes, loricationes, & picturæ.  
  
  
       indictio  
  
, est denunciatio, quia indicere est denunciare. Horatius in primo Sermonum: Ventri indico  bellum. Idem in episto. Indictis comes ire Latinis. Vlpianus libro 38. digestorum, titulo de operis libertorum. l. libertus. Cui post indictionem, inquit, operarum. Atque  aliubi: Si indictione temporariæ indictæ sunt.  
  
  
       indvciae  
  
, sunt dictæ quòd in diem certum ab  utrisque hostibus dantur. Plinius libro septimo: Inducias,  inquit, Lycaon primus inuenit. Paulus libro 49. digestorum, titulo de captiuis. l. postliminium. Induciæ, inquit,  sunt, cum in breue & in præsenti tempore conuenit, ne        inuicem   se lacesserent hostes. Accursius satis inepte inter  inducias & treugam differentiam facit, cum treuga non  sit magis latinum, quàm guerra, quàm omagium, quàm  feudum, quàm tenuta, quàm mille alia, quibus isti nulla  neceßitate coacti utuntur.  
  
  
       indvcere  
  
, præter alios sensus quos habet plures, significat etiam expungere & cancellare, hoc est,  transuerso calamo quod scriptum erat delere. Vlpianus  in titulo de ijs quæ delentur. l. cancellauerat. Cancellauerat autem quis testamentum uel induxerat. Item: Si nomina omnia induxerat ut proponitur. Item: Quæ in te      stamento legi possunt, ea inconsulto deleta uel inducta  nihilominus ualent, consulto non ualent. hinc inductio  pro abolitione & litura.  
  
  
       inficiatio  
  
, est negatio. ab inficior, inficiaris,  quod est ire inficias, siue negare. Cice. de partitionibus:  Rationem, inquit, habet criminis,     inficiationemque   facti.  Neratius libro 46. digestorum, titulo iudicatum solui. l.  ex iudicatum. Ad inficiationem, inquit, compelli eum qui  sine iudicio partem dare paratus est.  
  
  
       institor  
  
, ut inquit Iurisconsultus, libro 14. digestorum, in titulo de institoria actione. l. institor. est qui  tabernæ loco'ue ad emendum uendendum'ue præponitur. Atque ibidem: Institor, inquit, appellatus est ex eo  quòd negocio gerendo instet. Iuuenalis: Institor hybernæ tegetis     niueique   cadurci. Accipitur etiam pro eo qui        circumfert   per urbem merces uænales: ut in eodem titulo.    & apud Ouidium in primo de arte: Institor ad     dominam     ueniet discinctus emacem.  
  
  
       insvla  
  
  præter notam illam significationem, significat etiam domum in urbe ab alijs domibus seiunctam.  Cornelius Tacitus: Germani suam quisque domum spacio circundat, nullis cohærentibus ædificijs, more insularum. Festus quoque Pomp. Insulæ, inquit, dictæ proprie  quæ non iunguntur communibus parietibus cum uicinis,        circuituque   publico aut priuato cinguntur: à similitudine  uidelicet earum terrarum quæ fluminibus aut mari imminent. In hoc significatu crebrò reperitur insula apud  Iurisconsultos. Vnde insularius, dominus siue custos huiusmodi insulæ.  
  
  
          interpolare  
  
, est in aliam formam mutare,    & quodammodo mangonizare. Plautus in Amphitrione: Illic homo me interpolabit,     meumque   os finget denuo. Ambrosius ad     Horatianum  : Nostrorum peccatorum,  in pœnis ultricibus interpolari. Vlpianus 21. digestorum  titulo de ædilitio edicto. l. præcipiunt.     Interpolant  , inquit,  ueteratores, & pro nouitijs uendunt. id est, in habitum  nouitiorum mutant.  
  
  
       intertritvra  
  
, siue intertrimentum, est (ut  inquit Varro de lingua Latina) dictum ab eo quod duo  inter se trita & diminuta sunt, ut in nummis aureis quod  ex usu & attrectatione     consumitur  , & in uestibus     alijsque     rebus quæ usu deteruntur. Liuius lib. 34. In auro, inquit,  nihil intertrimenti fuit. Idem lib. 32. Intertrimentum argenti suppleuerunt. Scæuola lib. 33. de pignoratitia actione. l. pignori. Quæro intertrituram quæ ex operis facta  est.     Atque   ibidem iterum     utrobique   pro detrimento.  
  
  
       irenarcha  
  
, interpretatur pacificator, siue pacis conciliator: nam irene interpretatur pax, &  archos   est princeps. Erant autem irenarchæ uiri boni & prudentes, quales significat Virgilius in primo Aeneidos: Ac  ueluti magno in populo cum sæpe coorta est Seditio,     sæuitque   animis ignobile uulgus &c. Sub hoc habitu fuit  Domitiani Cæsaris statua equo posita, de qua Papinius  in principio Syluarum: Dextra uetat pugnas. Talem  quoque Persius poëta significat, cum dicit: Fert animus  calidæ fecisse silentia rixæ Maiestate manus. In Codice  Iustiniano titulus est de irenarchis, quos Accursius interpretatur iram arcentes, quasi irenarcha nomen esset        Latinum. Martianus libro 48. in titulo de custodia &   exhibitione reorum. l. diuus Hadrianus, irenarcharum  sæpe meminit.  
  
  
       isavri  
  
, populi sunt Ciliciæ contermini, qui in mari quondam piraticam exercuerunt, quos Pub. Seruilius  profligauit, qui cognomen Isaurici ex ea uictoria retulit. Iam uero Isauri & Cilices, pro piratis accipiuntur.  ut Iuuenalis: Piratæ Cilicum. & Iustinianus in Codice,  titulo de ferijs. l. prouinciarum. Latronum, inquit, & maxime Isaurorum.  
  
  
       isostates  
  
, potest interpretari æqualitatis recognitor: nam Isos interpretatur æqualis in Codice Iustiniano de ponderationibus & auri illatione. l. quoties.  Quoties, inquit, de qualitate solidorum orta fuerit dubitatio, placet quem sermo Græcus appellat isostaten pro  sua fide & industria, ut neque fallat neque fallatur, contentionem dirimere. Accursius interpretatur ab igos, uictoria, & state militia. neque enim igos est uictoria: sed  nice: neque state militia, sed stratia: sed     neque   uictoria &   militia faciunt ad rem.  
  
  
       ivgvm  
  
, pro pari duorum animalium plerunque  accipitur, ut apud Plin. lib. 10. de aquilis. Vbi aquilarum,  inquit,     non   sit     iugum  . Varro de lingua Latina:     Iugum  , inquit,    &      iumentum    à iunctu. Virg. 5. Aenei. Nec sic     undantia   lora  Concussere iugis. Vlpia. lib. 21. dig. de ædilitio edicto. l.    ædiles aiunt. sæpe iugum in hac significatione ponit.  
  
  
  
       L  
  
         Labrvm  
  
, uas est     patulum   grandioris aquæ capax,  qualibus in Bætica mea utuntur ex argilla fictis ad        lauatrinam, & usus coquinarios. Virgilius octauo Aeneidos: Sicut aquæ tremulum labris ubi lumen ahenis. Cicero in episto. labrum si in balneo non est, fac ut sit. Vlpianus libro 19. titulo de emptione &      uenditione  . l. limes. Labra, inquit, salientes fistulæ. Accursius exponit labra,  quia per labrum imaginis aqua salit, non minus inepte  quàm id quod aliubi Digitum interpretatus est, id est,  quantum fluit per digitum statuæ    
  
  
       lacertvs  
  
, piscis est, qui à Græcis colias dicitur. dictus lacertus quòd ad     similitudinem   lacertorum picturas habet. Commendabantur autem lacerti Sexitani  ex Hispaniæ urbe Sexi. Martia. Et sexitani ponatur cauda lacerti. Ex lacertis autem fieri solita esse salsamenta,  ostendit Cornelius Celsus dicens: Piscium qui ex media  materia sunt, quibus maxime utimur, tamen grauißimi  sunt, ex quibus salsamenta quoque fieri possunt, qualis  est lacertus. Sexitanorum     salsamentorum   meminit Strabo.  Vlpia. in tit. de penu legata. l. qui     penum  . Lacertos, inquit,  cum muria sua contineri, Labeo ait. Est autem Muria  salsugo exudans ex piscibus salitis, qua utebantur antiquiores ad ciborum condituras.  
  
  
       lacvnar  
  
, siue laquear, siue lacus, est tecti elegantior fabrica. Cicero quinto Thuscul. quæst. Fulgentem gladium     ex   lucanari seta equina appensum. Horatius  in secundo Carminum: Non ebur neque aureum mea renidet in domo lacunar. Vlpianus titulo de fundo instructo. l. quæsitum. Scalæ, inquit, quæ lacunaribus     admouentur  , instrumenti sunt.  
  
  
       lapis  
  
, pro milliario, hoc est, mille paßibus, ali      quando accipitur, quoniam antiquiores soliti erant milia     quæque   passuum lapidibus signare: id quod uidemus in  uia quæ ducit     Salmanticam   ex Emerita Augusta.     argenteam     uulgus appellat. Martialis: Rura     nemusque   sacrum     dilectaque   iugera musis Signat uicina quartus ab urbe lapis.  Idem alibi: Ad lapidem Torquatus habet prætoria quartum. Martianus tit. de excusationibus. l. propter     litem  . Ne  ultra centesimum, inquit, lapidem tutelam gerat.  
  
  
       laser  
  
, eris, quod à Græcis Silphium appellatur,  succus est herbæ, quam in Cyrenaica regione inuentam  Laserpitium uocant. à medicis & pharmacopolis tempestatis nostræ appellatur Assa. Plinius libro 19. Laserpitium, quod Græci silphion uocant, in Cyrenaica prouincia repertum, cuius succum uocant laser. Pau. in tit. de penu legata. l. non omne. Sed quod quidam, inquit, negauerunt piper ligusticum, careum, laser, & cætera eiusmodi,  in penu non esse, improbatum est.  
  
  
       latvs  
  
  clauus, quemadmodum diximus in uerbo  clauus, nodus erat ex purpura, siue ex auro uesti intertextus, & qui poterant uti huiusmodi uestibus, tum Laticlauij, tum Angusticlauij dicebantur. Erat autem uestis  senatoria, ut exponit Acron, in illud Horatij primo Sermonum: Quo tibi Tulli, Sumere depositum clauum     fierique   tribunum. Plinius, lib. octauo: Tunicam lati claui in  modum gausapi texti. Ouid. quarto de trist.     Induiturque     humeros cum lato purpura clauo.     Iurisconsultus   in     quadam     lege, cuius initium est, Imperator. Vt ecce, inquit, si uxor  uiro lati claui, petenti. pro lati clauio.  
  
  
       lavtica  
  
, dicuntur quæcunque ad lautitiam     atque            elegantiam cultus & mensæ pertinent. titu. de auro &   arg. leg. l. argumento. Mundo, inquit, muliebri continentur lautica, acus, reticula, & huiusmodi.  
  
  
       laxamentvm  
  
, siue laxitas, dicitur quies siue  cessatio à labore. Valerius de fortitudine. Ad confirmandos, inquit, animos salubre laxamentum daret. Cicero in  primo officiorum: Adhibenda est, inquit, cura laxitatis.  Nerat. lib. 50. tit. de uacatione & excusat. mu. l. tempus.  Cum laxamento quodam itineris.  
  
  
       lectica  
  
, est uehiculum in quo     quispiam   fertur ab  hominibus: quòd si à quatuor uehitur, tetraphorum dicitur: si à sex, hexaphorum: si ab octo, octaphorum. Martialis: Laxior hexaphoro tua sit lectica licebit. Et Iuuenalis: Densißima centum Quadrantes lectica petit. eadem    & Sella dicitur. unde idem poëta subdit de eadem lectica: Ostendens uacuam & clausam pro coniuge sellam.  Paul. lib. 8. de seruitutibus rustic. præd. l. qui sella. Qui sella, inquit, aut lectica uehitur, ire, non agere dicitur. Accursius sella, id est, equo: lectica, id est, curru interpretatur, quod     utrunque   ex eo quod diximus falsum est.  
  
  
       lecticarivs  
  
, seruus est qui lecticam humero  fert. Sueton. in Othone: Muliebri sella in castra contendit, ac deficientibus lecticarijs cum descendisset. Seruius  Sulpi. in quadam ad Ciceronem epistola: Coactus, inquit, sum in eadem illa lectica     lecticarijsque   meis in urbem  eum referre. ut in tit. de legatis primo. l. si ex toto. Si ita,  inquit, legatum sit lecticarios octo. Item Vlp. de leg. iij.  l. item. Legato continentur mancipia, puta lecticarij qui  solam matrem familiâs portabant.  
  
  
          liberi  
  
, orum, non solum dicuntur filij, sed etiam  nepotes, pronepotes, & deinceps: & quanquam non declinetur nisi in numero multitudinis, de uno tamen liberos dicimus. Ex A. Gellio lib. 2. Vlpia. in tit. de pollicitationib. l. inter liberos. nepotem quoque contineri diuus  Pius rescripsit. Item Callistratus tit. de uerborum sign. l.  liberorum appellatione. &c.  
  
  
       libertinvs  
  
    à liberto non eo differt, quod uulgus putat: & cum dixi uulgus, non excludo Accursium,  qui & ipse unus est ex imperita multitudine, nam cum  idem sit libertus quod libertinus, sola ratione differunt,  quoniam libertus nomen est ad aliquid,     semperque   refertur ad eum cuius est libertus, hoc est ad patronum: ut libertus Cæsaris, libertus Ciceronis. & de operis libertorum, subaudi quas debent suis patronis liberti. Libertinus uero nomen est absolutum,     tantumque   dicit conditionem, hoc est, tertium illud genus hominum, qui nec sunt  serui     neque   liberi. Hinc est quod Iustinia. in primo lib. Institutionum titulum fecit de ingenuis & libertinis, quia  ibi non agitur nisi de conditione nullo habito respectu  ad patronos.     Hanc   differentiam primus omnium animaduertit     adnotauitque   Laurentius Valla uir harum rerum  diligens indagator     atque   acerrimus inuentor.  
  
  
       libitinarivs  
  
, dicitur funeris curator, quem  suprà diximus desinatorem appellari: nam pollinctor est  qui cadauer effert,     comburitque   aut sepelit. dicti sunt autem libitinarij à libitina, id est, funere, dicta libitina à Venere libitina, quæ Romæ habuit templum, iuxta quod     uendebantur   quibus erat opus ad funus, puta unguenta, ly      chni, papyri, cerei, funalia. Sed cur ea iuxta Veneris templum, quæ iocorum     uoluptatumque   dea est, uendebantur,  Plutarchus in problematis causam narrat, ut uidelicet     cum     homines libidinibus dant operam, meminerint se     aliquando   morituros. Vlpian. lib. 14. tit. de institoria actione. l.        quicunque  . Si libitinarius, inquit, seruum pollinctorem habuerit,     isque   mortuum sepelierit. Accursius desipit, nescio  quæ somnia referens.  
  
  
       librarivs  
  
, est qui libros scribit: nam scriptor  non tam dicitur qui libros scribit, quàm librorum compositor. Mart. de libris suis: Non meus est error, nocuit  librarius illis. Cice. 3. de Orat. Neque librariorum notis,  sed uerborum & sententiarum modo. Callist. tit. de iur.  immu. l. quibusdam. & sæpe aliàs.  
  
  
       licitor  
  
, aris, est in auctione precium pro re uenali offerre. Plin. lib. 7. Aristidis pictoris unam tabulam  centum talentis rex Attalus licitatus est. Inde licitator,  qui eiusmodi precium offert. Cice. in epist. Ad Marium:  Quoniam precium tuum noui, in licitatorem potius     ponam  , quàm illud minoris uæneat. Licitatio     quoque  , ut Paul.  lib. 39. dig. tit. de publicanis & uectig. l. licitatio. Licitatio, inquit, uectigalium, quæ calore licitantis, &c. Et paulò post: Licitatores, inquit, uectigalium.  
  
  
       lictores  
  
, dicuntur qui ante Prætores, aut Consules ferebant insignia magistratuum, hoc est, uirgarum  fasces & secures: dicti à ligando, ut scribit Gellius lib.   11. quod uidelicet iussu Consulum aut Prætorum uinciebant sontes: aut quemadmodum Festus ait, quòd     uirgarum     fasces ligatos     præferebant  , quibus imperante magistratu,        delinquentibus plagas ingerebant. De manumißis uindicta. l. manumißio. Manumißio, inquit, per lictores.  
  
  
       ligna  
  
, orum, in numero multitudinis proprie dicuntur, quæ comburendi causa comparata sunt. ut apud  Martialem: Ad     uillam   moneo rustice ligna feras. Et apud  Horatium: In syluam ne ligna feras. In singulari     quoque   in  eadem significatione reperitur. Vlpia. in tit. de leg. iij. l. ligni appellatione. Materia, inquit, est illa, quæ ad ædificandum     fulciendumque    ædificium est necessaria. Lignum  uero quicquid comburendi causa comparatum est.  
  
  
       ligvsticvm  
  
, herba est in montibus Liguriæ   nascens, à iunioribus medicis leuisticum appellatum. Est  autem liguria regio Italiæ, inter Varum & Macram  amnes, ad     Apennini   dextram, in qua est Genua. De ligustico Plin. Columel. Apitius, proinde omnes medici meminerunt, leuisticum corrupto uocabulo appellant. Paul.  lib. 33. in tit. de penu legata. l. non omne. Piper, inquit, ligusticum, careum, & laser.  
  
  
       liminarcha  
  
, potest interpretari liminis, hoc  est limitis præfectus, & est ille qui gerit curam tuendorum prouinciæ      limitum  ,     præficiturque   militibus limitaneis.  Arcadius lib. 50. tit. de munerib. l.     munerum   ciuilium, &c.  
  
  
       limitanei  
  
, milites     dicuntur   qui sub liminarcha prouinciæ terminos tuentur. Capitolinus: Reparato, inquit,  de limitaneis Daciæ exercitu. Iustinianus     quoque   de officio Prætoris Aphricæ. l. quas deo. Pro limitaneis, inquit,  ordinandis, quia necessarium nobis esse uidetur, ut extra  comitatenses limites limitanei constituantur, qui poßint    & castra, & ciuitates, & limites defendere. Et paulò          post: Si commotio aliqua fuerit, poßint limitanei sine comitatensibus militibus &c.  
  
  
       linea  
  
  margaritarum, est series margaritarum  pertusarum, quæ sint filo insertæ. Scæuola lib. 35. ad     legem     Falcidiam. l. lineam. Lineam, inquit, margaritarum. Item  Vlpia. lib. 47. tit. de furtis. l. si quis uxori. Si linea margaritarum surrepta sit.  
  
  
       lytos  
  
, interpretatur solutus, à  lyo quod est soluo.  Iustinianus in proœmio digest. Quia solitum erat, quarti anni studiosos, Græco, & consueto quodam uocabulo  lytas appellari, hoc est solutos. pro quo mendose legitur  hircos, ex Pandectis Florentinis adnotante Politiano:  nam pro eo quod in recentioribus libris habetur hircos    & coloritas, legi oportet lytas & prolytas: quid autem  sint, lege prolytæ.  
  
  
       logista  
  
, dicitur is qui reddendis rationibus præ  est: nam logos inter cæteras significationes interpretatur computatio: &  logistice est ipsa ars computatoria,  quam uulgus algorismum uocat. Iustinianus in tit. de modo     mulctarum  . l. curator. Curator, inquit, reipub. qui Græ  co uocabulo logista     nuncupatur  , mulctandi ius     non   habet.  
  
  
       logographvs  
  
, potest interpretari rationum  scriptor, quo uocabulo utitur Iustinianus lib. 10. in tit. de  tabularijs, scribis, & logographis.  
  
  
       loricatio  
  
, est tectorium parieti in modum loricæ super inductum, idem ferè quod incrustatio. Vitruuius lib. 6. Duplicem, inquit, præbeat contignationi loricationem. Plin. lib. 8. Ichneumone cum aspide pugnaturo: Mergit, inquit, se limo sæpius     siccatque   sole, mox ubi        pluribus eodem modo se corijs loricauit, in dimicationem  pergit. Paulus de uerborum signific. l. impensæ. Incrustationes, inquit, loricationes & picturæ.  
  
  
       lvdicrvs  
  
, a, um, non ludicer, is, quod Priscianus  putauit, dicitur quod ad ludum pertinet. Virg. 12. Aenei.  Neque enim leuia aut ludicra petuntur. Horatius secundo epistol. Valeat res ludicra si me Palma negata macrum. De accusationibus. l. qui iudicio. Qui artem, inquit, ludicram fecerit. hoc est scænicam siue theatralem  aut circensem, ubi ludi fiunt.  
  
  
       lvgdvnensis  
  
  colonia, quæ Lugdunum cognominatur, ciuitas est nobilißima Heduorum in Gallia Lugdunensi ab ipsa cognominata. Meminit illius Iurisconsultus lib. 50. dig. in tit. de censibus.  
  
  
       lvdvs  
  
  literarius, pro schola accipitur ubi literæ         docentur  : magister     quoque   ludi, is dicitur qui literas docet.  Martia. Quid tibi     nobiscum   est ludi scelerate magister? &   per translationem. Terent. in Ecyra: In eodem mihi omnes uidentur ludo doctæ ad malitiam, & ei ludo si ullus  est ludus, magistram hanc esse satis certo scio. Vlpia. lib.   41. tit. de uarijs & extra. cog. l. j. ludi literarij magistri.  
  
  
       lvscvs  
  
, is dicitur qui altero oculo caret, qui Græ  cè  monophthalmus appellatur, hoc est unoculus. Hiero.  de uiris illustribus: Acacius, inquit,     quem   quia luscus erat,    monophthalmum appellant. Martia. Thaida Quintus  amat, quam Thaida? Thaida luscam. Vnum     oculum   Thais  non habet, ille duos. Modest. in tit. de uerb. sign. l. inter  stuprum. Vitium, inquit, est perpetuum impedimentum,  ueluti si luscus sit. Inde fit uerbum eluscare, de quo in suo        loco diximus. Neque est, ut Accursius & si qui sunt alij  qui id dicant, qui lumine adhibito nihil uidet, sed ut diximus qui est orbatus altero oculo.  
  
  
       lvstramentvm  
  
, ti, est purgatio facta per ueneficium aut sacrificium, aut incantationem, dictum ab  eo quod est lustro, as. Virg. 6. Aeneid.     Lustrauitque   uiros,        dixitque   nouißima uerba. Ouid. 10. Meta. Magico lustrabere ritu. Marcellus lib. 48. ad leg. Corneliam de ueneficijs & sicarijs. l. eiusdem. Si quis, inquit, lustramenti causa dederit cantharidas.  
  
  
  
       M  
  
         Magister  
  
, nomen dignitatis est, & magistratus siue magisterium, ipsa magistri dignitas. Vnde magister     equitum  , qui à Dictatore præficiebatur equitibus: & magister populi, qui pecuniæ diuidundæ per populum præpositus est: & magister     militum  , qui militibus  præest: & magister scrinij, id est, qui libros principis adseruat: & magister pecoris, qui pastoribus reliquis  præfectus est.  
  
  
       malleatvs  
  
, dicitur liber qui iam est ligatus,        punicatusque  . Sed quia libri malleabantur antequam consuerentur, id quod uidemus nostro tempore fieri, malleati  dicebantur, pro eo quod sequitur. Vlpia. tit. de legatis iij.  l. librorum. Libri, inquit, nondum malleati & perornati  continebuntur.  
  
  
       malobathrvm  
  
, arbor est odorata ex Syria,  quæ nomine speciali folium appellatur, unde fiunt     unguenta   quæ dicuntur foliata. Horat. in 2. Carm. Nitentes malobathro Syrio capillos. De folio malobathri     meminerunt            sæpe Galenus & Apitius. Martianus lib. 39. tit. de publicanis. l. interdum. Malobathrum, aroma Indicum. non  malabastrum.  
  
  
       mandragora  
  
, herba est nota, cuius duo sunt  genera: alterum nigrum, quæ fœmina existimatur, alterum candidum, qui est masculus. Habet uim soporiferam,     atque   prouocandi somni gratia dari consueuit. quia  frigida est, ac propè      uenenum  . Columella in horto:     Quamuis   semihominis uesano gramine fœta Mandragoræ pariat flores,     mœstamque        cicutam  . Marcellus lib. 48. dig. ad le.  Cornel. de ueneficijs. l.     eiusdem  , mandragoram inter uenena  ponit. Ex quo fit, ut mirandum sit quid per mandragoram interpres sacrarum literarum intellexit in Genesi,  capite 30. Et Cant. 7.
  
  
       mango  
  
, onis, est non modo seruorum uenditor, sed  aliarum etiam rerum, quæ ut carius uendantur, solent à   uenditoribus adornari. Vnde est mangonizare agros &   equos, pro eo quod est colere. Et Plinius lib. 37. politores  gemmarum, mangones appellat. Martia. Millia pro puero centum me mango poposcit. Seneca in Epist. Mangones, quicquid est quod displiceat, aliquo lenocinio abscondunt. Aphricanus de uerb. sig. l. mercis appellatione, quo  distet à uenaliciario monstrat.  
  
  
       mappa  
  
, mensæ stragulum est, quemadmodum &   mantile, siue toral.     Erantque   duo genera, alterum rasum,  alterum uillosum, hoc est in tapetis similitudinem contextum, quod & gausape dicitur. Martial. in disticho cuius index est, Mappa uillosa: Nobilius uillosa tegant  tibi lintea citrum. De mantili quoque uilloso Virgilius        in primo Aeneid. dixit:     Tonsisque   ferunt mantilia uillis.  quod Seruius pro minutis exponit. Ouidius quoque in  quarto Fast. Duxerat ad dextram uillis mantile solutis.  Florentinus libro 33. de supellectili legata, lege supellectili. Toralia, inquit, & mappa uillosa. Pro quo mendose legitur. & oralia in panaliosa, nihili uerba.  
  
  
       materia  
  
, proprie dicitur circa quam uersatur  faber tignarius siue lignarius. In communiori tamen significatu dicitur de subiecta     cuiusque   artis materia. Paul.  lib. 18. titu. de periculo & commo. l. quod si.     Neque   materia empta si furto perisset.  
  
  
       mediastinvs  
  
, quemadmodum Priscianus in  quinto carmine scribit, à medio uidetur componi, quia  medias partes balnei tenet. hoc est, qui in medio lauantum stat. Horatius in primo epistol. Tu mediastinus tacita prece rura petebas. Acron in media urbe uiuens interpretatur. Porphyrion in media urbe siue balneo exponit. Vlpianus libro 47. titulo de iniurijs. l. item apud.  Multum interest qualis seruus sit, bonæ frugi, an mediastinus.  
  
  
       mereo  
  
, meres, merui, est militare, siue stipendium  in militia facere. Lucanus in sexto: Castrorum in plebe  merebat. Iuuenalis:     Castrorumque    æra merentem. Suetonius in Iulio: Meruit & sub Seruilio Isaurico. libro 49.    digestorum titulo de re militari, pro eo quod in libris  antiquis legitur merere, in recentioribus scriptum est,  militare.  
  
  
       metalla  
  
, dicuntur uenæ unde eruitur argentum, æs, & cætera quæ uulgus indoctum appellat me      talla. dicta sunt autem metalla à metello, quod est scrutor siue inquiro: aut dicuntur metalla, quòd alia uena  post aliam inueniatur. quod uidetur Plinius libro 34. significare, ubi scribit quòd ubicunque una uena est inuenta, non procul alia inueniatur. Hinc metallarij & metallici dicuntur, qui sunt damnati ad metalla, hoc est effodiendam terram ex metallis. Aliquando simpliciter accipiuntur pro effossoribus metallorum, ut in libro digestorum, titulo de pœnis. & libro undecimo Codicis, titulo de metallarijs.  
  
  
       metator  
  
, siue metatus, siue mensor, dicitur qui  iussu atque autoritate principis milites in domibus incolarum collocat, siue in castris qua parte debeat     quisque     tentoria figere, ostendit. Vnde dictum est castrametari.  Lucanus in primo: Hesperios ueniam metator in agros.  In Codice Iustiniano titulo de metatis. l. j. Si quis, inquit,  mensorum nostrorum manu qua deputatur singulis quibusque domus & postibus hospitaturi nomen adscribunt, delere non dubitauerint, ad instar falsi criminis     constituti   teneantur.  
  
  
       metaxa  
  
, est congeries illa pensorum ex lino aut  lana, quam Hispani paucis literis immutatis uocant madexa, ut in lib. 11. Codicis Iustiniani, titu. de murilegulis,  lege, lotas. In     posterum   serica & metaxæ. Vitruuius lib. 6.    De paludibus, inquit, tenues colligantur metaxæ.  
  
  
       metrocomia  
  
, interpretatur uilla matrix, dicta à meter, quod est mater, non quod Accursius hallucinatur, à metros quod est mensura, & come uilla, accipiendo uillam, ut nunc uulgus loquitur. Iustinia. lib. 11.       Codicis, in titu. non licere habitatoribus metrocomiæ loca sua ad extraneam conferre.  
  
  
       metropolis  
  
, interpretatur ciuitas matrix:        neque   dicitur à metros quod est     mensura  , ut imperiti existimant, sed quod de metromia diximus, à meter quod est  mater. unde alia     complura        deriuantur  , quæ in suo genere significant præcipuum &      excellens  , ut ortygometra, tetrigometra, echinometra, accentu in penultima, pro duce  cothurnicum, cicadarum, & echinorum. Modest. lib. 17.    dig. de excusationibus. l. si duas. Decet autem maximo  numero uti metropoles gentium.  
  
  
       miliarivm  
  
, uas erat ad     coquendum   milium     accommodatum  ,     quemadmodum        pultarium   ad coquendum pultem.  Cato de re rust. Inter orbem &      miliarium   unum digitum  interesse oportet. Palladius libro quinto de re rustica:  Vas, inquit, æneum miliario simile. Pomp. libro 33. titu.  de auro & argento lega. l. & si. Certe si cacabos argenteos habeat, uel militarium. pro quo, t, litera expuncta,  lege tu miliarium.  
  
  
       minicvlator  
  
, is dicitur qui literas maiusculas, hoc est, initiales siue capitales ex minio libris ex atramento iam scriptis adhibet. Vlpianus lib. 38. tit. de operis libert. l. iurisiurandi. Si fortè, inquit, librarius uel miniculator. sic enim in libris antiquioribus legitur, & magis cohæret ei quod suprà dixerat librarius, & ei quod  sequitur, uel calculator.  
  
  
       molior  
  
  moliris, est moles ad ædificium aliquod  coaptare. Virgilius primo Aeneid.     Molirique   arcem &   manibus subuoluere saxa. Vlpia. lib. 39. l. j. de noui operis              nuncia  . Qui fortè in publico uel in priuato quid molitur.  Inde molitio onis, pro ipso apparatu ædificandi: ut infrà   eodem titu. l. stipulatio. Molitio, inquit, non impeditur.  Demoliri uero & demolitio opponitur ei quod est moliri, & molitio, pro eo quod est diruere & dirutio, ut in  eodem titulo, sæpe.  
  
  
       mola  
  
  manuaria, siue manualis, siue trusatilis, dicitur quæ ad frumenti molituram manu circumagitur,  quæ, ut ait Virgilius in Moreto, Rotat aßiduis gyris,    & concitat orbem. Mola     quoque   iumentaria, & ex euangelio, mola asinaria est, quam iumenta uersant. Iabolenus  Priscus libro 33. digestorum, de fundo instructo. l. dolia.  Molas, inquit, manuarias supellectilis, iumentarias autem  instrumenti esse Offilius ait. Molas uero aquarias, hoc  est, aqua uersatiles, ante Iustiniani tempora fuisse     nondum     legi. Is enim in titulo de aquæductu. l. decernimus. molæ   aquariæ meminit, quam sermonis Latini ignari molendinum appellant. Nam quod legitur asina molendinaria  in titulo de fundo instructo. l. cum de lanionis, non à molendino, sed à molendo deductum est.  
  
  
       meniana  
  
, ut ait Festus Pomp. ædificia erant à   Menio ciue Romano sic appellata, non à mœnibus sic  dictum, ut putauit somniculosus Accursius. Is enim primus ultra columnas extendit tigna, quo ampliarentur  superiora. Hic est ille Menius qui post bona patris absumpta, locum sibi seruauit, unde ludos spectaret, de quo  Horatius in primo epist. Menius ut rebus maternis     atque     paternis Fortiter absumptis, urbanus cœpit haberi &c.  Locus autem ille fuit Menianum, quod ultra ædificia        protendebatur, in uiam publicam propendens. Vitruuius  libro quinto: Meniana, inquit, superioribus coassationibus collocentur. Suetonius in Caligula: Cum apparatu  circi perspicientem, pauci ex proximis Menianis postulassent. Valerius de mortibus non uulgaribus: C. Licinius  Macer uir prætorius Calui pater, dum sententiæ dicerentur, in Menianum conscendit. Iabolenus de uerborum significatione. l. malum nauis. Qualia, inquit, meniana &   subgrundaria essent. Vlpianus in titulo, ne quid in loco  publico. l. prætor ait. Cum quidam, inquit, uelum in meniano immissum haberet.  
  
  
       meritorivm  
  
, siue meritoria taberna, est stabulum siue caupona in quam uiatores diuertunt: dictum  meritorium, à mercede quam soluunt. Iuuenalis: Nam  quæ meritoria somnos Admittunt. Valerius de duobus  Arcadibus: Quorum alter, inquit, ad hospitem se contulit, alter in tabernam meritoriam diuertit. Vlpianus in  titulo de iniurijs. l. lex Cornelia. Ad meritoria, inquit,  uel stabula non pertinebit. Accursius nescio quas nugas  somniat, neque id mirum, cum uigilans quid esset meritorium nescierit.  
  
  
       modvs  
  
,   & Modulus,     plerunque   pro mensura accipitur, ut Horatius in secundo Sermonum: Hoc erat in notis modus agri non ita magnus. Frontinus de aquæduct.  Aquarum, inquit, moduli aut ad digitorum, aut ad unciarum mensuram instituendi sunt. In lib. dig. 11. titu. est, si  mensor falsum modum dixerit. & ibidem sæpe. Paulus  lib. 39. titu. de damno infect. l. damni. Eum, inquit, qui modulorum aut riui faciendi causa.  
  
  
          mvlsvm  
  
, potio est quæ ex uino & melle concinnatur. Horatius primo Sermonum: Leui præcordia mulso Prolueris melius. Martialis in disticho cuius lemma  est, Mulsum: Attica nectareum turbatis mella falernum.  Vlpianus libro 33. titulo de tritico & uino legato. l. si  quis. Si mulsum, inquit, sit factum, uini appellatione non  continebitur. Vlpia. lib. sexto, tit. de rei uendic. l. idem. Si  ex melle meo & uino tuo mulsum factum sit.  
  
  
       mvndvs  
  
  muliebris, ut inquit Varro, dictus est à   mundicia. Idem & ornatus, quasi ab ore natus, à Græcis    cosmos dicitur. Vnde multi fuerunt autores quos Galenus citat, qui cosmetica, id est, de ornatu scripserunt.  Vlpianus titulo de auro & argento legato. l. argumento. Mundus, inquit, muliebris est, quo mulier mundior  fit. & subdit quæ      numerantur   in mundo muliebri, de quo  etiam est titulus.  
  
  
       mvnimentvm  
  
  differt à monumento siue monimento, quòd monumentum est sepulchrum quod erigitur in defuncti memoriam, siue illud sit inane, siue cadauer complectatur. Munimentum uero est in ædificio  illud quod ab inferendo damno defendit, dictum à muniendo. Marcellus libro undecimo, titulo de religiosis &   sumptibus funerum. l. funeris sumptus. Munimentum sepulchri id esse diuus Hadrianus scripsit, quod muniendi  eius loci causa factum sit.  
  
  
       mvrilegvli  
  
, dicuntur qui murices, hoc est,  conchylia colligunt, ex quibus purpuraceus color inducitur. nam purpurarum genera complura sunt,     buccinum  ,  ianthinum, murex. de quibus in titulo de lega. tertio. l. Si        cui lana. Igitur murileguli sunt purpurarum conquisitores, de quibus Iustinianus libro undecimo Codicis, tit. de  monetarijs & murilegulis.  
  
  
       mvria  
  
  salsamentum siue salsugo exudans ex piscibus salitis, qua antiquiores utebantur ad ciborum condituras. Aliquando muria ex sale tantum & aqua macerata constabat. quæ muria dura cognominabatur: quomodo autem fiat, Pli. & Columella ostendunt. Vlpia. in tit.  de penu lega. l. qui penum. Laceratos, inquit, cum muria  sua contineri, Labeo ait.  
  
  
       mvrrha  
  
,   & uasa murrhina dicebantur quæ ex  murrha lapide precioso tornabantur. Lucanus: Non auro     murrhaque   bibunt. Martialis: Si calidum potas ardenti  murrha falerno Conuenit. De murrha lapide Plinius lib.   37. plura. Sed huius lapidis uas unum tantum nostro seculo monstratur Venetijs in ærario diui Marci:     Agatham     ipsi uocant. De uasis murrhinis Martialis: Surentina bibis, nec murrhina sume, nec aurum. Et Iuuenalis: Grandia tolluntur crystalla, maxima rursus Murrhina. Florentinus in titulo de supellectili lega. l. supellectili. De  murrhinis, inquit, & crystallinis dubitari potest. atque  ibidem: Murrhina & crystallina ex eadem materia esse.  Item Pompo. tit. de auro & arg. leg. l. & si non. Murrhina, inquit, uasa in gemmis non esse, Caßius scribit.  
  
  
  
       N  
  
         Natales  
  
, in numero multitudinis sunt ipsa nascendi conditio, siue illa sit obscura, siue clara. Plinius lib. 18. Ruffus infima natalium nobilitate. Cornelius        Tacitus: Fuscus ingens ætate, claris natalibus. Iuuenalis:  Palmam inter dominas uirtus natalibus æquat. Apud Iurisconsultos lib. 44. dig. tit. est de nata. restitu. quasi natales de natalibus claris tantum dicantur.  
  
  
       negocivm  
  
  facere, siue negocium exhibere, quod  apud Iurisconsultos frequenter legitur, significat molestiam alicui facere. & sic est illud: In eum qui calumniæ   causa negocium faceret. & illud: Qui pecuniam acceperit ut faceret negocium uel non faceret. pro eo quod  est molestiam.  
  
  
       nomen  
  
  pro debitore, maxime in re fœneratoria  apud Iurisconsultos sæpißime inuenitur. Seneca de uita  beata: Nunquam magis nomina facio quàm cum dono.  Alphius fœnerator apud Columellam: Optima, inquit,  nomina non adpellando fieri mala. Horatius: Cautus nominibus certos expendere nummos. Iuuenalis: Qui uenit  ad dubium grandi cum codice nomen. Hinc apud     Iurisconsultos   pecuniæ in nominibus dicuntur quæ datæ sunt fœ  nori. In hac quoque significatione accipitur nomen ab  Vlpiano libro 47. dig. in titu. de furtis. l. si quis uxori. Si  quis, inquit, seruo meo persuaserit, ut nomen suum ex instrumento tolleret.  
  
  
       non  
  
, particula negatiua turbat sensum adiecta, in  titulo de officio proconsulis. Legatus, inquit, mandata  sibi iurisditione iudicis dandi ius non habet. Cæterum in  Pandectis non particula non habetur. Notauit primus        hunc        errorem   Angelus Politianus in quadam obseruatione  eius centuriæ, quam tunicam nobis uidere contingit.  
  
  
       nosocomion  
  
, interpretatur infirmorum siue          ægrotantium uilla: nam nosos interpretatur morbus, &     come uilla. Hieron. ad Oceanum de epitaphio Fabiolæ:  Primo omnium nosocomion, id est,     languentum   uillam instituit. Iustinianus in codice tit. de sacrosanct. eccl. Nosocomia, inquit, uel brephotrophia. Item coll. j. de non alienando nosocomion uel brephotrophium. Nosocomos uero appellatur qui præsidet nosocomio, ut coll. 2. de non  alienandis &c.  
  
  
       notarivs  
  
, non est qui uulgò putatur, hoc est tabellio, sed qui excipiens uerba dictantis per notas &      compendia   scribit. Talis describitur à Martiale in disticho  cuius index est, Notarius: Currant uerba licet, manus est  uelocior illis,     Nondum   lingua suum, dextra peregit opus.  Paulus lib. 29. dig. tit. de militari testa. l. Lucius Titius  miles notario suo testamentum scribendum notis dictauit, & antequam literis perscriberetur, uita defunctus  est. Ergo per notas intelligendum est, per literarum     compendia  , hoc est breuiaturas.  
  
  
  
       O  
  
         Obsidianvs  
  
  lapis ab Obsidio     quodam   inuentus  dicitur. de quo Plin. lib. 36. In genere uitri & obsidiana numerantur ad     similitudinem   lapidis,     quem   in Aethiopia inuenit Obsidius, nigerrimi coloris,     aliquando    &      translucidi  , craßiore uisu     atque   in speculis, reddente pro imagine umbras. Idem lib. 37. Inueniuntur & gemmæ      eodem   nomine ac colore, non solum in Aethiopia & India, sed     etiam     in Samo & in litoribus Hispaniensis oceani. Meminit  eiusdem Sueton. in Augusto. Pomponius lib. 34. dig. tit.  de auro & argento leg. l. etsi. Gemmæ, inquit, sunt perlu      cidæ materiæ, uelut smaragdi: Lapilli contrariæ superioribus naturæ, ut obsidiani. non abasiani, ut in codicibus  recentioribus legitur.  
  
  
       obsonatores  
  
, dicuntur qui obsonia     emunt  , hoc  est cibos recentes ex macello, foro boario, foro olitorio,  aut eiusmodi locis. Seneca lib. 6. epist. Adijce obsonatores, quibus dominici palati notitia subtilis est. Martia. in  disticho, cuius     lemma   est, Obsonator: Dic quotus es,     quanti     cupias cœnare, nec unum Addideris uerbum, cœna parata tibi est. Marcel. tit. de leg. iij. l. legatis seruis. Cubicularios, inquit, & obsonatores. Accursius, ut est in excogitandis ineptijs     diligentißimus  , obsonatores dupliciter exponit, aut qui domino præstant silentium dum dormit,  quasi à somno dictos, aut qui canunt dum cœnat dominus, quasi à sono uocis.  
  
  
       odyssea  
  
, opus est Homeri poëtæ, in quo Vlyßis  errores prosequitur, quoniam Vlysses à Græcis dicitur  Odysseus. citatur à Marcello in ti. de leg. iij. l. legatis. Sic        denique   in Odyssea Homerus ait, & subdit     carmen        græcum  .  
  
  
       oenomeli  
  
  Græcis dicitur, quod sit Latinis mulsum, ab   œnos quod est uinum, &  meli mel: quoniam ex  uino & melle constat, quemadmodum in uerbo mulsum  diximus. Apud     Galenum        cæterosque   medicos crebra fit     mentio    œnomeli. Vlpia. in tit. de tritico & uino leg. l. si quis  uinum. Oenomeli planè, id est, uinum dulcißimum continebitur. pro quo mendose legitur cœnomeli.  
  
  
       olitor  
  
, est qui uulgò appellatur hortulanus, dictus ab oleribus, hoc est, herbis hortensibus. Inde olitanus, a, um, ad     hortum   siue horti     curatorem   pertinens. Plin.        lib. 19. Vrceola olitoria ex his factitari prodiderunt. Vlpia. de uerb. signific. l. Vrbana. Horti uinearij fortè uel  olitorij. nec dicitur ab oliuis, sed ab oleribus.  
  
  
       opera  
  
,   æ, est labor diurnus,     quemadmodum    à Paulo    & Vlpia. diffinitur lib. 38. dig. tit. de operis liber. differt  autem ab opere, quoniam in uno opere plures operæ      consumi   possunt, & una opera plura opera fieri possunt.  
  
  
       opistographa  
  
, dicuntur quæ in tergo chartæ scripta sunt. ab opisthen, quod interpretatur retro,    &  grapho scribo. Eiusmodi est scriptura de qua dixit Iuuenalis: Scriptus & in tergo nec dum finitus Orestes. Et  Martialis: Scribit in auersa Picens     epigrammata   charta.  Plin. in epist. Reliquit, ait, commentarios opistographos    & minutißimis literis scriptos. Consultus in tit. de bono.  posses. l. chartæ appellatione. Proinde, ait, si in opistographo quis testatus sit, hinc peti bonorum     posseßionem  .  ubi Accursius dupliciter peccat, tum in opistographo,  id est, ubi opes scribuntur, exponens: tum in epistographo, id est, in epistola.  
  
  
       orichalcvm  
  
, interpretatur æs     montanum  , nam    oros est mons, &  chalcos  æs:     nam   quod uulgò      aurichalcum     dicitur, nulla ratione defendi potest.     Tum   ex illo principio  omnium consensu recepto, non solere fieri     compositionem     ex Græco & Latino, tum autoritate & ratione. Ratio        autem   illa     nimirum   est, quòd in carmine semper prima breuis reperitur. Virg. 12. Aenei.     Alboque   orichalco     Circundat     loricam. Et Horat. in Poëtria: Tibia     non   ut nunc orichalco iuncta     tubæque   Aemula. Aurichalcum uero non posse  dici Sextus Festus Pompe. est autor.     Aurichalcum  , inquit,        quidam putauerunt compositum ab ære & auro. Sanè   uero orichalcum dicitur, quod in montosis locis inuenitur: mons etenim Græcè  oros appellatur. Vlp. tit. de leg.  iij. l. si quis electrum, inquit, uel aurichalcum contineri.  In tit.     quoque   de act. empt. & uendi. Quemadmodum, inquit, si quis uas aurichalcum. sed orichalcum legas.  
  
  
       orcinivs  
  
, ab orco dicitur. Est autem Orcus inferorum     atque   mortis deus. Virgil. 2. Aeneid. Multos Danaum dimittimus orco. Idem in 6.       Vestibulum   ante ipsum        primisque   in faucibus orci. Hinc orcinius libertus, qui sit  ipsius testatoris defuncti & in orci familiam adscripti.  De pheretro in quo mortui efferuntur dixit Martialis:  Orciniana qui feruntur in sponda. Vlpia. lib. 10. tit. de fideicommiß. lib. l. ergo. Qui directam, inquit, libertatem  acceperunt, orcinij erunt liberti. Orcinij quoque liberti  meminit Iustinianus lib. 2. Institutionum.  
  
  
       orphanotrophivm  
  
, penultima longa, locus est ubi orphani aluntur, quemadmodum brephotrophium ubi infantes, ut suo loco diximus. In codice Iustiniani titulus est de orphanotrophijs. quorum etiam meminit frequenter tit. de sacrosanct. eccles. Orphanotrophus, is dicitur qui orphanotrophij curam gerit.  
  
  
  
       P  
  
         Paegma  
  
, atis, ludus interpretatur, à  pezo, quod  est ludo. Erat autem pægma machina in sublime  tendens, in qua puerorum cantantium erant nidi. Seneca  lib. 13. epistolarum his uerbis pægma describit: His, inquit, annumeres machinatores, qui pægmata per se surgentia excogitant, & tabulata tacite in sublime        crescen  tia      , & alias ex inopinato uarietates, aut dehiscentibus  quæ cohærebant sua sponte coëuntibus, aut ijs quæ eminebant paulatim in se residentibus. Iosephus quoque in  triumpho Vespasianorum nonnihil de pægmatis scribit.  Iuuenalis: Et pægma & pueros inde ad uelaria raptos.  Martialis: Et crescunt media pægmata celsa uia. Claudianus: Mobile ponderibus descendat pægma reductis.  Vlpianus tit. de fundo instructo. l. quæsitum. In emptionem, inquit, domus specularia & pægmata cedere.  
  
  
       paganv  
  
  s, à pago dicitur, quemadmodum à uico  uicinus: habet tamen aliquando remotiorem     significatum  ,        atque   pro eo accipitur, qui     non   est militiæ sacramento addictus, ut nemo sit qui non aut paganus aut miles dicatur. Iuuenal. Citius falsum producere testem     Contra   paganum poßis, quàm uera     loquentem  , Contra     fortunam   armati.  id est, contra militem. Modestinus in tit. locati & cond.  l. si     ignorans  , inquit, militi quasi pagano locauerit.     Item   multis alijs in locis     digestorum  , sed     nunquam   in alia significatione.     Siquando   tamen à iunioribus paganus pro infideli accipitur, id per     translationem   fit, quasi non sit initiatus ad sacra religionis  christi,       atque   illius militiæ adiuratus.  
  
  
       pancrativm  
  
, ut scribit Vitruuius locus erat  in quo athletæ exercebantur. Plin. lib. 34. Puerum autoli  cum pancratio uictorem. Propert. lib. 3. Et patitur duro  uulnera     pancratio  . Vlp. lib. 9. tit. ad leg. Aquil. l. qua actione. Si quis in colluctatione, inquit, uel in pancratio. Vnde  pancratiastes pro athleta qui se in pancratio exercet.  
  
  
       pandecta  
  
, potest interpretari     comprehensorium  ,  hoc est, omnia continens, à  pan, quod est omne, &  de              chomæ   comprehendo. Gellius lib. 19. Sunt, inquit, qui Pā  dectas, id est, omnium receptacula inscripserunt. Idem  lib. 12. Quas Græco uocabulo     pandectas  , id est, promiscua    & omnimoda continentes libros. Hinc Iustin. lib. 50. digestorum, Pandectas Græco titulo prætitulauit, non quemadmodum quidam existimant, pandectas fuisse libros Iurisconsultorum, ex quibus conflatum est ius ciuile, quod  Iustinianus Imperator in 50. libros redegit.  
  
  
       pannicvlaria  
  
  bona, quemadmodum Vlpia.  in tit. de bonis damnatorum definit, sunt ea quæ in custodiam receptus, secum attulit, non omnia quidem, sed uestem qua is fuerit indutus, & nummos inueterales, &   annulos parui precij.  
  
  
       pantomimvs  
  
, dicitur is qui mimos representat,        atque   in ea arte tantum pollet, ut omnia poßit imitari, à     pan, quod est omne, et mimeomæ  , quod est imitor. Seneca  in 4. epist. Si clamor & plausus & pantomimica instrumenta perstrepuerint. Iulius Firmicus lib. 3. matheseon.  Si luna, inquit, à Mercurio defluens ad Venerem peruenerit, organorios aut pantomimos facit. Iabolen. lib. 38. dig.  tit. de operis libert. l. si libertus. Si libertus, inquit,     artem        pantomimi   exerceat. & suprà eodem tit. l. patronus. Si quis,  inquit, pantomimum uel     archimimum   libertum habeat.  
  
  
       papyrvs  
  
, frutex est in palustribus Aegypti locis, aut quo Nilus non fluit, brachiali craßitudine, decem  cubitorum altitudine: ex cortice uero stragulas Aegyptij faciunt     atque   ex eodem chartas. & est alioqui materia combustibilis. Vlpia. in tit. de leg. iij. l. ligni appellatione. Harundines, inquit, & papyros comburunt.  
  
  
          paranymphi  
  
    & paranymphæ dicuntur Græ  cè, qui Latinis sunt pronubi & pronubæ, hoc est, nuptijs  præsidentes. August. 14. de Ciuitate: Non'ne omnes famulos     atque        etiam   ipsos paranymphos antè mittit foras, quàm  blandiri coniux coniugi incipiat? Hieronymus in Serm.  assumpt. Mariam, inquit, angelus Gabriel ac si cœlestis  paranymphus intactam custodiuit. dictus est autem paranymphus à  para quod est iuxta, &  nymphe, sponsa:  quasi aßidens sponsæ. Commentator Decretorum paranymphas somniat esse ancillas: dictas sic, ut ille putat, à   parando lymphas.  
  
  
       parapherna  
  
, bona sunt     quæcunque   præter dotem dantur sponsæ. Vnde paraphernica instrumenta dixit Sidonius Apollinaris puellæ tradita. & dicuntur parapherna à  para quod est præter, &  pherne dos: non ut  uulgus loquitur, paraphrena. Vlpia. lib. 23. dig. tit. de iure  dotium. l. si ego. Si res dentur, ea quæ Græci parapherna  uocant,     quæque   Galli peculium appellant.  
  
  
       parephippivs  
  
, est qui equo insidet, siue equorum sessor, à  para Græca præpositione, &      ephippium  . Iustinia. lib. 12. cod. tit. de cursu publ. l.     parephippium  . Parephippium, inquit,     eum   uideri, qui usurpato uno uel duobus  ueredis, quos solos euectio continebat. Est     autem        ephippium     stragulum quod equo imponitur. Horat. Optat ephippia bos piger, optat arare caballus. Martial. in disticho  cuius lemma est, ephippium: Stragula succincti uenator  sume ueredi, Nam solet à nudo surgere ficus equo.  
  
  
       parochvs  
  
, interpretatur dator siue præbitor, hoc est, tributarius. Vnde scribit Aulus Gellius:        Ventidium uelut parochum uictum sibi ægrè quæsisse.    & erat     parochorum   magistratibus præbenda conducere.  Horatius 1. Ser. Parochi qui præbent ligna     salemque  . Idem  in 2. Vertere pallor Tum parochi faciem. Inde est parochia, parochorum     communio  . August. 14. de ciuitate: Fuit        quidam   nomine Restitutus in parochia     Calamen  . eccl. non  ut illiterati dicunt, parrochia per duplex r.  
  
  
       paroecos  
  
, est incola siue habitator in loco, &   parœcia incolatus siue habitatio, à  para quod est iuxta,    &    œceo habito. Pompon. de uerb. sig. l. pupillus. Incola,  inquit, est qui in aliquam regionem domicilium suum  contulit, quem Græci parœcon uocant.  
  
  
       paropsis  
  
, dis, genus est lancis     grandioris  , de qua  in Euang. Qui intingit mecum     manum   in paropside. pro  qua alius Euangelista     catinum   posuit. Sene. in 5. de beneficijs: Sic paropsidem     argenteam    & auream dicimus. Iuue.  quàm multa     magnaque   paropside cœnat. Martia. Cui portat gaudens ancilla paropside rubra Halecem. Pomponius de auro & argento legato. l. & si ueluti paropsidas, tabulas, trullas.  
  
  
       passvm  
  
, est uinum illud quod ex uuis paßis conficitur. Hispani bastardo      appellant  . Seruius in illud Virg.  secundo Georg. Et passo psythia utilior. Passum, inquit,  ideo dicitur, quod ab igne patitur decoquendo: sed illud  quod decoquitur,     non   passum, sed defrutum aut sapa dicitur. Iuuen. Passum & municipes Iouis aduexisse lagenas.  Vlpian. de trit. & uino leg. l. si quis. Passum, inquit, nisi  contraria mens sit intelligitur. Proculus in eo titul. l. qui  uinum. Cui dulcia legata essent, omnia hæc esse legata,        mulsum, passum, defrutum, & similes potiones.  
  
  
       pastinare  
  
, est agrum fodere, dictum uerbum    à pastino, quod est ferramenti genus bifurci, quo plantæ panguntur. autor Columella libro quarto de re rustica. Sed consuetudo quicquid emoti soli uineis præparatur, repastinatum uocat. Matthæi duodecimo: Vineam  pastinauit homo, & sepem circundedit. Vlpianus libro   43. quod ui aut clam. l. semper. Is cui fundum     pastinandum     locaueras. Paulus de uerb. sign. l. impensæ. sicuti arbusti  pastinatione ultra quàm necesse fuerat.  
  
  
       pater  
  
, præter notam significationem quam habet in promptu, significat etiam senatorem: nam senatores patres conscripti     appellantur  , illi propter ætatem,  hi propter     curam  . hoc adnotaui ne quis decipiatur Accursij uerbis, in illud Iustiniani lib. 10. Institutionum, tit. quibus modis ius pat. potest. sol. Quem sibi princeps     patrem     elegit: id est, Senatorem.  
  
  
       pecvlatvs  
  
, furtum est rerum publicarum, cœ  ptum dici à pecore eo tempore quo Romani nihil præ  terquam pecudes poßidebant. Sallustius in Iugurtha: Peculatus ærarij factus est. hinc apud iurisconsultos in lib.  dig. tit. est ad legem Iuliam peculatus.  
  
  
       pecvlivm  
  
, uerbum quoque frequens in iure ciuili, ut ait Seruius in illud Virg. Nec spes libertatis erat,  nec cura peculi. Est simpliciter patrimonium: ita enim  maiores nostri dicebant à pecoribus in quibus eorum  constabat uniuersa substantia, sed postea illud tantum  appellari cœptum est peculium, quod seruus in potestate domini, & filiusfamiliâs in potestate patris con      stitutus poßidet.  
  
  
       pecvnia  
  
  præterea dicta est à pecude, quoniam,  ut inquit Varro, à pastoribus horum uocabulorum fuit  origo. Plinius libro 33. pecuniam accepisse nomen scribit à nota pecudis nummo impressa: sed iam pecuniæ appellatione omne illud continetur, quod pecunia mensurari potest. Paulus de uerborum significatione. l. pecuniæ. Pecuniæ, inquit, appellatione rem significari Proculus ait, hoc est, patrimonium. infrà eodem titulo Vlpianus: Pecuniæ, inquit, non solum numeratam pecuniam  complectitur, uerum omnem omnino potentiam, hoc est  omnia corporea.  
  
  
       pecvs  
  
, pecudis, est omne animal quod caret ratione atque effigie humana, nam & de piscibus Horatius  in primo Carminum dixit: Omne cum Proteus pecus  egit altos Visere montes. Caius tamen libro nono digestorum, titulo ad legem Aquiliam. l. lege Aquilia. Seruis, inquit, nostris exæquantur quadrupedes quæ pecudum numero sunt, & gregatim habentur, ueluti oues,  capræ, boues, equi, muli, asini: sues etiam, sed canis inter  pecudes non est.  
  
  
       pedamentvm  
  
, dicitur uitis fulcimentum. Varro in primo de re rustica: Quibus stat recte uinea, dicuntur     pedamenta  : quæ transuersa iunguntur, iuga. Vlpianus  libro 47. de tigno iniuncto: Vineis, inquit, necessaria,  perticæ, pedamenta.  
  
  
       pedvles  
  
, calceatui aptæ fasciæ erant, quibus antiquiores utebantur. Plinius libro octauo, Mures ait,  abrosisse Carboni imperatori fascias quibus in calceatu        utebatur. Tales fascias Vlpianus crurules & pedules uocat, in tit. de auro & argento legato. l.     argumento  . Fasciæ,  inquit, crurules     pedulesque    & pilea uestis loco sunt, quia        partem   corporis     uestiunt  . ubi crinales pro crurules legitur.  
  
  
       perivrare  
  
, quoties in libris digestorum legitur est uitium scriptoris, quoniam in Pandectis Florentinis semper pro eo legitur peierare.  
  
  
       pellex  
  
, concubina est illius qui habet uxorem:        eoque   distat à pallaca, quæ est concubina cœlibis. dicta est  autem pellex à pelliciendo, quod uidelicet attrahat     alliciatque   alterius uirum. Cui mulierum generi pœna est à   Numa Pompilio constituta hac lege: Pellex aram Iunonis nec tangito: si tanget, Iunoni crinibus demißis agnum  fœminam cædito. Paulus de uerborum significatione. l.  masurius. Caius, inquit, Flaccus scribit pellicem uocari,  quæ cum eo cui uxor sit, corpus misceat, aut quæ uxoris  loco sine nuptijs in domo sit.  
  
  
       penaria  
  
  cella, & penarium, ut inquit Varro,  locus est ubi penus reponitur atque adseruatur. Cicero  quinto in Verrem actione: Cato sapiens Siciliam cellam  penariam reipublicæ dicebat. Vlpianus titulo de penu legata. l. qui penum. Quæ horrei penarij uel cellæ penariæ   instituendæ gratia habentur.  
  
  
       penvs  
  
  penoris, siue penus, us, est, ut ait Cicero in  undecimo de natura deorum, omne illud quo uescuntur  homines. Atque ut Phauorinus apud Gellium ostendit,  penus est quod longæ usionis gratia contrahitur atque        reconditur  : ex eo dictum quòd non in promptu sit, sed intus reconditur, & habeatur penus. Apud Iurisconsul. tit.        est de penu legata, hoc est, ijs de rebus quæ adseruantur  in penario ad longum     tempus  : nam quæ ad breue, in promptuaria sunt cella, inde appellata, quòd in promptu sit,  quemadmodum penus in recessu interiori.  
  
  
       penes  
  
  præpositio, ut inquit Festus, differt ab eo  quod est apud, quod apud personam tantum cum loco significat: ut si dicas, pecunia est apud me, poßis id recte dicere etiam si tua non sit. Penes uero non tantum personam & locum designat, sed etiam dominium: ut si dicas,  pecunia est penes me, significat quod est tui iuris ac potestatis. Vlpia. in tit. de uerb. signi. l. penes te. Penes te, inquit, amplius est, quàm apud te est: nam apud te est,  quod     qualitercunque    à te teneatur, penes te est quod quodammodo à te poßidetur.  
  
  
       penicvlvs  
  
, pictoris est instrumentum quo  inducit in     picturam   colores: dicitur & penicillus,     utrunque     per diminutionem ab eo quod est penis, hoc est, cauda  inclinatum: nam in modum paruæ caudæ prominent  setæ ex quibus fit peniculus. Plinius libro 35. Arrepto peniculo lineam ex colore duxit. Martianus in titulo de  fundo instructo. l. pictoris. Peniculi, inquit, & cauteria & conchæ.  
  
  
       perdvelles  
  
, ab antiquioribus dicebantur,  qui postea dicti sunt hostes: nam hostes dicebantur quos  nunc uocamus peregrinos. Cicero in primo officiorum:  Equidem illud animaduerto, quod qui proprio nomine  perduellis esset, is hostis uocaretur, lenitate uerbi tristitiam mitigante. Caius in titulo de uerborum signific. l.  Quos nos, inquit, hostes appellamus, ueteres perduelles        appellabant. hinc perduellio, onis, pro ipsa in rempubl.  aut in principe hostilitate eorum qui hostes patriæ iudicati sunt. Suetonius in Iulio: Subornauit qui Caio Rabirio perduellionis diem diceret. Perduellionis crimine  primus omnium damnatus est Horatius, ob sororem interfectam, sed absolutus. Vlpianus in titu. ad legem     Iuliam  .  l. is qui. Qui perduellionis, inquit, reus est, hostili animo  aduersus rempub. uel principem ammatus est.  
  
  
       pergvla  
  
, est mensa in qua opifices opera sua  uendenda exponunt. Hinc Plinius scribit Apellem tabulas quas pingebat transeunti populo iudicandas in pergula consueuisse proponere. Vlpianus libro nono digestorum, titulo de ijs qui deiecerunt. l. si uero. Cum pictor,  inquit, in pergula clypeum uel tabulam expositam habuisset,     eaque   excidisset.  
  
  
       pharmacvm  
  
  interpretatur     uenenum  , quod tam  Græcè quàm Latinè medium indifferens est ad     bonum    &   ad malum. Caius de uerb. sign. l. qui uenenum dicit.  
  
  
       philyra  
  
  siue philura, arbor est quæ  à Latinis tilia dicitur. appellantur     quoque   philuræ tuniculæ quædam  intra philuræ arboris corticem: atque inde librariorum  quoque chartæ ad scribendum philuræ dicuntur, siue  illæ sint ex tilia siue ex     quacunque   alia materia. Martianus de philologiæ nuptijs libro secundo: Rari uero libri  in philyræ cortice subnotati. Herodianus quoque libro  primo mentionem libelli facit     ex   tenuißima philura. Plinius libro 13. Præparantur, inquit, ex papyro, chartæ diuisæ acu in prætenues, sed quamlatißimas philuras. Vlpianus titulo de legatis tertio. l. librorum appellatione.        Siue in philura, inquit, aut in uitellitia ut nonnulli conficiunt.  
  
  
       philippi  
  
, orum, colonia est Thraciæ, siue Macedoniæ, de qua Lucanus in primo Pharsaliæ: Vidi iam  Phœbe Philippos. Extat epistola Pauli apostoli ad Philippenses. Philippensis coloniæ meminit Iurisconsultus  in titulo de censibus.  
  
  
       pistrinvm  
  
  dicitur locus siue machina in qua  frumentum molitur: dictum à pinsendo, hoc est molendo. & pistores qui molunt. & pistrinarij qui pistrini curam gerunt. Paulus de uerborum significatione. Pistrinum & horreum infulæ dotali adiectum. in titulo     quoque     de impensis. l. j. & sæpe aliàs.  
  
  
       pityocampe  
  
, uermis est siue eruca in nucibus  pineis: nam pitys est pinus, &  campe eruca. Plinius libro   23. Pinorum, inquit, erucas, quas pityocampas uocant.  Item libro 29. Eadem in pityocampis in pinea nascentibus, eadem bupresti similiter præparatur. Marcellus libro 48. ad legem Corneliam de ueneficis & sicarijs. l.  eiusdem. ubi pro bupresti & pityocampis bubostrum    & pityocarpas mendose legitur.  
  
  
       plagae  
  
, sunt retia rariores maculas habentia. Virgilius quarto Aeneid. Retia rara plagæ, lato uenabula  ferro. Vlpianus in titulo de fundo instruct. l. quæsitum.  Aucupes, inquit, & plagæ huiusmodi instrumento continebuntur. Accursius plagas palos esse putauit, quibus  retia fulciuntur.  
  
  
       plagiarivs  
  
, non tam eum significat, qui surripit seruos alienos, quod putauit Accursius, quàm eum        qui liberum hominem in seruitutem trahit, quique hominem emit, quem scit esse liberum, & qui liberum  esse sciens uendit, aut eo utitur quasi seruo. Plagium uero est ipsa pœna quæ plagiario infligitur. Martialis: Impones plagiario pudorem.     Plagiariorum   quoque meminit  Paulus apostolus in prima ad Thimotheum epist. Apud  Iurisconsultos titulus est de plagiarijs ad     legem   Flauiam.  
  
  
       polio  
  
, onis, dicitur qui arma polit. Iulius Fir. lib.  secundo: Mars, inquit, & Mercurius in decimo ab horoscopo loco poliones faciunt. Callistratus libro 50. de iure  immunita. l. quibusdam.  
  
  
       polyposvs  
  
, is dicitur qui polypo morbo laborat. est     autem   polypus, ut inquit Celsus lib. septimo, caruncula modò alba, modò subrubra, quæ narium oßi inhæ  ret,     strangulatque   hominem, maxime Euro aut Austro  flante. Paulus quoque Aegineta: Polypus, inquit, tumor  est præter naturam, in naribus consistens, à similitudine  marini polypi nominatus, quod eius carni similis sit. Galenus libro tertio decameridon multa de origine & cura illius scribit. Vlpianus libro uigesimoprimo digestorum, titulo de ædili. edicto. l. Qui clauum habet, morbosus est, & polyposus.  
  
  
       polinctores  
  
        dicuntur   funeris paratores. nam  polincere est funus parare. Plautus in Penulo: Propterea apud uos dico confidentius, quia mihi polinctor dixit,  qui eum polinxerat. Idem in asinaria: Ecquis currit polinctorem accersere? mortuus est Demenetus. Vlpianus  de institoria actione. l. quicunque. Si libitinarius, inquit,  seruum polinctorem habuerit,     isque   mortuum spoliaue      rit, dandam in eum quasi institoriam actionem. Itaque  nonnihil interest, cum Libitinarij uideantur qui funus curant, polinctores qui efferunt.  
  
  
       popina  
  
, locus est ubi edulia     esculentaque   parantur  hominibus non satis honestis. Vnde Lucilius:     Infamemque     inhonestam,     turpemque   odisse popinam. Nonius: Quos  nunc dicimus tabernarios à popinis, uel luxuriosos qui  se popinis dedunt. de legatis tertio. l. cætera. Ad tabernas, inquit, uel popinas extenditur.  
  
  
       postliminivm  
  
, ut inquit Festus, à post & limen componi uidetur: nam postliminio, inquit, receptus  est is, qui cum extra limina, hoc est, terminos prouinciæ   captus fuerat, rursus ad propria reuertitur. Cicero tamen in libro Topicorum ex autoritate Seruij Sulpitij, in  postliminio nihil esse putat nisi post, liminium uero nihil  significare, sed tantum nominis esse productionem. ut timus in legitimus, & finitimus, & tullium in     meditullium  .    & subdit: Postliminio redeunt hæc, homo, nauis, mulus,  clitellarius equus, equa quæ frena recipere solet. Vnde  in libris digestorum titulus est de captiuis & postliminio reuersis.  
  
  
       praeses  
  
, is dicitur qui prouinciam armis tuetur, ne desciscat     atque   rebellet, à dominio illius cui est subiecta. Sed     quemadmodum   Vlpia. in tit. de officio præsidis  ait, ad illum pertinet potißimum, ut pacata et quieta sit  prouincia quam regit. sic euangelista Pilatum Iudæ  æ   præsidem appellat, sub quo  christvs  passus est.  
  
  
       praematvra  
  
, dicuntur poma quæ nondum uenerunt ad maturitatem. Luca. libro septimo: Ad præma      turas segetum ieiuna rapinas Agmina compulimus. &   sic per translationem mors præmatura dicitur, quæ uenit ante tempus. Gell. lib. 19. Cum significamus coactius  quid factum & festinantius, tunc rectius præmaturè id  factum esse dicimus. Papinia. lib. 45. dig. tit. de stipulationibus. l. liber homo qui bona fide. Decem, inquit, hodie  dari spondes? dixi posse uel ab eodem die pecuniam peti,  nec uideri præmaturius agi non finito stipulationis die.  præmaturius exponendum est, id est, festinantius, ut  apud Gellium.  
  
  
       praetorivm  
  
, non solum est domus ubi Prætor  habitat, uel ubi ius reddit, sed etiam regum, principum,    & summorum magistratuum. Vnde nauis prætoria, &   cohors prætoria, & porta prætoria, id est, ad regem uel  principem pertinens. Significat     quoque        prætorium  ,     uillam   in  agro magnifice extructam, in qua significatione accipitur apud Iuuenal. Criminibus     debent   hortos prætoria,     mensas  . Marti. Ad lapidem Torquatus habet prætor ia, quartum. Sueton. in Caligula: In extructionibus, inquit, prætoriorum     atque   uillarum omni post habitatione nihil tam  efficere     concupiscebat  , quàm quod effici posse negabatur.  Nerat. lib. 8. tit. de ser. ru. præd. l. rusti. præd. Vel     cloacam  ,  inquit, habere licere per uicini domum, uel prætorium,  uel protectum habere licere. Vlpia. de uerb. signific. l. urbana. Sed & si fortè stabula sunt uel alia meritoria in  uillis & in uicinis, uel si prætoria uoluptati tantum  deseruientia, quia urbanum prædium non locus facit, sed materia. En quomodo utrobique prætorium pro    ædificio in agro ponitur.  
  
  
          pridie  
  
, cum accusatiuo & cum genitiuo construitur: nam ut ait Prisci. tempor alia & localia aduerbia in  præpositiones transferuntur, ut pridie calendas, & pridie  calendarum. Vlpia. lib. 24. tit. sol. matrimo. l. fructus. Si  mulier, inquit, pridie uindemias dotem dederit. Idem tit.  de testamentis. l. qua ætate. Si testamentum, inquit, pridie calendarum fecerit.  
  
  
       primipilvs  
  
  in bello dicebatur, qui quatuor  centurijs, hoc est, qui quadringentis militibus præerat.  Martia. Grata pudens meriti tulerit cum præmia pili.  Modest. lib. 27. tit. de excusat. l. non solum. Qui primipilum, inquit, expleuit. &      ibidem  : Qui ad caligatas militias    & reliquas militauerunt. & in eodem tit.     atque   eodem autore. l. sed & primipilarij, inquit, ex constitutionibus imperialibus uacationem habent. Appellatur & idem primipilaris, ut de leg. iij. l. pater filium. Iulius, inquit, agrippa primipilaris. Iustinia. lib. 12. codicis, de primipilo &   dignitate, & commodis primipilatus nonnihil disseruit.  
  
  
       principia  
  
, in castris dicebantur, in quibus principes castra metabantur: nam ut inquit Varro de lingua  Latina, milites hastati dicti sunt qui primi hastis pugnabant, pilani qui pilis: principes qui principio gladijs. Inde  principalis porta     castrorum   dicitur, ut inquit Festus, quòd  in eo loco est, in quo principes ordines tendunt, id est,     tentoria   figunt. & principalia in castris inde dicta, ut apud  Trogum lib. 11. Si principalia     castrorum   cerneres, senatum  te alicuius reipub. priscæ uidere diceres. Sunt     itaque   principia in acie, ubi     consistunt   milites, cognominati principes.  Liuius lib. 8. ab urbe cond. Principia     Latinorum   protur      bant clamore sublato. Valerius de disciplina militari: Ad  principia, inquit, per omne militiæ tempus adesse.     Terent  .  in Eunucho: Tu hosce instrue, hic ego ero post principia. Martia. lib. 49. de re militari. l. officium.     Officium  , inquit, tribunorum est principijs frequenter interesse. Accursius principijs exponit, cum milites     assumuntur  , uel     cum     rixa aliqua nascitur. Sed nihil mirum est, reconditos sensus ignorasse, qui consueuit in manifestis cæcutire.  
  
  
       privilegiarivs  
  
, is appellatur cui priuilegium aliquod est     concessum  , qui ab indoctis priuilegiatus  dicitur: pari errore illi quod pro beneficiario, uocant beneficiatum: nam beneficiarius & priuilegiarius, ea figura dicuntur, qua donatarius, legatarius, testamentarius,  depositarius. Vnde milites beneficiarij dicti, qui     uacabant     officio. Festus, Vegetius, & Cæsar belli Gallici ultimo        commentario  . Vlpia. lib. 42. de priuil. cred. l. si     uentri  . Quorum pecunia ad creditores priuilegiarios peruenit. Et  statim bis ponit creditores priuilegiarios. Idem lib. 2. de  pactis. l. rescriptum. An priuilegiarijs, inquit, absentibus  hæc pactio noceat. Idem Vlp. lib. 14. tit. quod cum eo qui  in aliena potestate. l. sed an hic. Recte, inquit, dicetur occupantis meliorem esse conditionem, nisi quis priuilegiarius ueniat. Sed     neque   priuilegium dicitur quod priuet legem, ut isti putant, sed quod sit lex priuata, hoc est, propria alicui in illius fauorem concessa.  
  
  
       procvrator  
  
  Cæsaris, erat qui res Imperatoris procurabat. Refert Cornelius Tacitus, quòd Claudius Cæsar procuratoribus suis omne ius tradidit,     paremque   uim in rebus peragendis esse uoluit, ac si ipse sta      tuisset.     atque   ut simpliciter loquamur, Vlpiano lib. 3. dig.  autore, procurator est, qui aliena negocia mandato domini administrat. sed de officio procuratoris Cæsaris tit.  est in primo dig. lib. ubi Vlpian. ait, quæ acta & gesta  sunt à procuratore Cæsaris, sic ab eo     comprobari  , ac si à   Cæsare gesta essent.  
  
  
       promercalia  
  
, dicuntur quæ ut diuendantur  pluris, fuerunt empta. Gellius lib. 4. Ex ijs inquit, quæ   promercalia & usualia. Columel. lib. primo: Aut animalibus, aut rebus alijs promercalibus occupet. Idem lib. 12.    de officio uillici: Pecuniam domini     neque   in pecore,     neque   in  alijs rebus promercalibus occupet. Paulus lib. 25. dig. tit.  de impensis. l. quod si. Quod si res, inquit, in quibus impensæ factæ sunt, fuerint promercales, tales impensæ non  uoluptuariæ, sed utiles sunt.  
  
  
       prolytae  
  
, Iustiniano autore, in proœmio digestorum, illi dicebantur scholares, qui quintum iam     annum     iuri ciuili operam dederunt, quemadmodum appellabantur lytæ, qui quatuor annos eidem studio incubuere, nam  quod legitur coloritæ, pro eo quod debuit esse prolytæ,  mendum est manifestarium, ex Florentinis illis Pandectis deprehensum. Sed cur illi dicantur lytæ, id est, soluti,  hi uero prolytæ, id est, præsoluti, nondum mihi liquet,  nisi fortè hi sunt quos nunc uocant licentiatos: illi, quos  bacularios.  
  
  
       promptvarivm  
  
, cella est in qua     reponuntur     edulia quæ ad usus cotidianos comparata sunt:     eoque   differt à penario, ut in suo loco dictum est, cum sit penus, ut  Phauorinus ait, quod longe usionis gratia conquiritur.        Apuleius in 1. de asino. Ex promptuario oleum unctui,    & lintea tersui. Hieronym. interpres in psalmo, Promptuaria eorum plena eructantia ex hoc in illud. Paul. tit.  de penu leg. l. nam quod. Si cui quæ in promptuario sunt,  legata sunt. Dicitur     quoque   cella promptuaria, & promus dispensator. Omnia à promendo dicta.  
  
  
       promvlsidarivm  
  
, poculum est mulso bibendo aptum. Mulsum     autem  , ut diximus, potus est ex mellis & uini     commixtione        concinnatus  . Pompo. in tit. de auro    & arg. leg. l. & si. Scutellas, inquit, & promulsidaria  contineri. repositoria     quoque   continebuntur.  
  
  
       proreta  
  
, dicitur is qui nauis proræ præfectus  est, & est     Græcum  , nam proreus dicitur. Plaut. in     Ruden  .  Si tu isti naui proreta es, ego gubernator ero. Pau. lib. 39.    de public. & uectigal. l. cotem. Proreta, inquit, nauta'ue.  
  
  
       proscaenivm  
  
, inquit Seruius in illud Virg.     secundo   Geor. Veteres ineunt proscænia ludi. est pulpitum  ante scænam in quo ludicra exercentur. Vlpia. lib. 50. de  pollicitationib. l. de pollicitationi. Probè, inquit, faciet  Statius Ruffinus, si opus proscænij perficiat. Iustinianus  lib. 11. codicis, tit. de spectaculis. l. si qua. Vel in theatri,  inquit, proscænijs. Vtrobique Accursius nihil aliud quàm  locum esse dicit.  
  
  
       proscindere  
  
  terram, est illam uertere cum  primum aratur. Nam ad uernactum     faciendum   terra primum proscinditur: deinde offringitur, siue iteratur:  postea tertiatur. Virg. 1. Georg. Et qui proscisso quæ suscitat æquore terga. Varro in primo de re rust. Terram,  inquit, cum primum arant, proscindere appellant: quod        iterum, offringere dicunt. Paulus titulo de uerborum significat. l. sylua. Noualis, inquit, est terra proscissa. non  præcisa, quod delirat Accursius.  
  
  
       prothyrvm  
  
, autore Vitruuio, est uestibulum  ante domorum ianuas, à  pro quod est ante, &  thyra ianua, aliquando etiam pro antepagmento, id est, ianuarum ornatu ponitur. Idem Vitruuius aliubi: Nos, inquit,  prothyra appellamus, quæ Græcè dicuntur diathyra. Vlpia. tit. de fundo instru. l. quæsitum. Prothyrum domus,  si uelamen est, instrumento domus continetur. Accursius    ægroti somnia narrans, prothyron à  thyros quod est magister, deducit. Sed quomodo magister instrumento domus contineatur, ipse uiderit. Multo adhuc somniculosius  in illud Pomponij de uerb. signific. l. statuæ. Prothyrum  quod in ædibus interdum fieri solet: Prothyrum, inquit,  quia procul trahitur, quasi Latina dictio esset. Illud profectò simplicius, quod ingenuè fatetur se nescire quid  prothyrum sit.  
  
  
       protocolon  
  
, interpretatur primum membrum, ut sit prima illa scriptio, quam in     commentarij   modum tabelliones scriptitant: quæ significantius commentationes, aut prototypa, aut archetypa dici possent. Codice titulo de tabellionibus. collat. 4. Vt protocola, inquit, dimittant in chartas.  
  
  
       proxeneta  
  
, non ut uulgò legitur, proseneta, latinè interpretatur mediator, id est, qui conciliat inter se  ementes & uendentes, maxime hospites, unde nomen deductum est: nam xenos hospes interpretatur. Seneca in  epist. Nolo proxenetæ nomen     tuum   iactent. Et Martialis:        Vatiniorum proxeneta sartorum. lib. 50. dig. de proxenetis. l. si proxeneta. & ibidem sæpe.  
  
  
       pvblicanorvm  
  
  ordo, quemadmodum Cicero  in multis locis scribit, Romæ fuit hominum honestißimorum. hi uectigalia publica conducebant, & inde dicti. In  sacris literis publicanus nomen     propemodum   est infamiæ,  propterea quòd qui portoria exigunt, odio sunt omnibus. unde Saluatori nostro uitio dabatur, quòd cum publicanis & peccatoribus manducabat. Apud Iurisconsul.  tit. est de publicanis & uectigalibus.  
  
  
       pvlmentarivm  
  
, dicitur à pulmento. Pulmentum uero, ut ait Varro, dictum est, quod id edebant cum  pulte: est autem cibus solidior utrunque, siue illud sit ex  aquatilibus, siue ex terrestribus. Horat. 2. Serm. Pulmentaria quære sudando. Cato de re rust.     Pulmentarium   familiæ oleæ caducæ quàmplurimum condito. Pau. tit. de fun.  instru. l. cum de lanionis. Sine his, scilicet patinis & cacabis, pulmentarium coqui non potest.  
  
  
       pvstvlatvm  
  
  argentum, dicitur, quod est purum &      absque   omni spurcitia. dictum pustulatum, quasi  purum     putumque  . Pustula     quoque   ipsa argenti puri massa  dicitur. Martialis: Et nimium felix pustula uincit ebur.  Idem: Nulla uenit à me argenti tibi libra pustulati. Suetonius in Nerone: Nummum asperum, argentum pustulatum, aurum obrizum exegit. Alphenus libro decimonono, titulo locati & conducti. l. in naue sauphelli. Cum  argentum, inquit, pustulatum fabro daretur. Accursius  hallucinans uarijs modis, legit quasi is qui nihil certi ac  definiti tradit.  
  
  
  
          Q  
  
         Qvalli  
  
, sunt canistra uindemiæ apta, siue ad     comportandas   uuas, siue ad colandum mustum, ut uult  Seruius, inde dicta. Ait     nanque   in illud Virg. 2.    Geor. Tu spissos uimine quallos     Colaque   prælorum fumosis diripe tectis. Qualli sunt per quos uinum defluit, qui    & ipsi à colando sunt dicti. Columella in horto: Ipse ferens olitor deductos pondere quallos. Et Cato de re rustica: Ad uindemiam, inquit, parentur qualla & sarcinantur. Vlpian. de fun. instru. l. instrumenta. Qualli, inquit,  uindemiatorij     exceptorijque  , in quibus uuæ      comportantur  .  
  
  
       qvini  
  
,   æ, a, quemadmodum de binis & denis est dictum, nomen est diuiduum siue distributiuum ad singulos tantum. Aphricanus lib. 21. tit. de euictionib. l. si duos.  Si duos, inquit, seruos quinis à te emam, & eorum alter  euincatur &c. Accursius quinis pro bis     quinque   exponit,  falso nimirum interpretamento. aliud nanque est emere  duos seruos quinis aureis, aliud bis quinque, id est, decem  aureis: nam illud significat quod     quenque   illorum emi  quinque aureis diuisim, hoc uero quod ambos emi decem  aureis coniunctim. Cui uero sensui magis     accommodari   debeant uerba legis, iurisconsulti uiderint, nos sermonis Latini puritatem inquirimus.  
  
  
  
       R  
  
         Refigere  
  
, est id quod fixum est labefactare atque conuellere: nam sunt uerba quædam quæ composita cum re uertunt significationem in contrarium.  Virgilius sexto Aeneidos: Fixit leges pretio, atque re      fixit. Horat. j. Epist. Qui templis Parthorum signa refixit. Venuleius libro 43. quod ui aut clam. l. si uitem. Si  fixeris, inquit, & ego refixero. Paulus titulo de uerborum obligatione. l. inter. Tabulæ ait, refixæ sunt. Venuleius tit. ad legem Iuliam peculatus. l. qui tabulam. Qui  tabulam, inquit, æream refixerit. Tabulam æream Venuleius intelligit, in qua aliqua lex erat scripta, ut sic promulgaretur. Quod uero huiusmodi tabulæ essent æreæ,  ostendit Ouidius in primo Metamorph. cum dicit: Nec  uerba minantia fixo Aere ligabantur.  
  
  
       repetvndarvm  
  
, uel de repetundis, accusatur quis uel damnatur, qui in administratione magistratus pecunias accepit, unde accipere non debuit.     Neque     habet alios casus quàm genitiuum & ablatiuum numeri pluralis. Sallustius in Catilina substantiuum subintellectum expreßit, dicens: Catilina pecuniarum repetundarum reus. Titulus est in libro digestorum 48. ad legem  Iuliam repetundarum, de qua Martianus his uerbis scribit: Lex Iulia repetund. pertinet ad eas pecunias quas  quis in magistratu potestatis'ue curatione, legatione'ue  acceperit.  
  
  
       replvmbari  
  
  dicitur argentum, quoniam elaborati argenti partes non possunt consolidari, nisi interueniente plumbo: nam quemadmodum suprà diximus ferruminatione fieri per eandem materiam, ita nunc dicimus plumbationem fieri per aliam materiam, hoc est,  per plumbum. Seneca in quarto naturalium     quæstionum  :  Argentum, inquit, replumbatur, signorum argumenta  soluuntur. Vlpia. de auro & argento leg. l. cum aurum.        An replumbari debeam cum sic appenduntur. Replumbari igitur est plumbum auferre.  
  
  
       resipiscere  
  
, est ex temporario furore in pristinum sensum redire. Liuius lib. 24. Si quis resipiscat &   antiquam sanitatem recipiat. De uulgari & pupilla. l.  ex facto. Desinere, inquit, ualere testamentum cum resipuisset.  
  
  
       rheda  
  
, uehiculi genus est. Quintilianus lib. primo, uocabulum gallicum esse putat: Plurima, inquit, Gallice ualuerunt, ut rheda, petoritum: quorum altero Cicero, altero Horatius utitur. Iabolenus libro 19. titulo locati & conducti. l. cum in plures. Pro sola, inquit, rheda  portorium daturus fuerit.  
  
  
       rivales  
  
, dicuntur qui eundem riuum     communem     habent. Gellius libro decimotertio: Negotium quoque  alicuius quod ei fortè de aquæ ductu cum riualibus est.  Pompo. lib. 43. titu. de aqua cotidiana. l. hoc iure. Dum  ne fundum, inquit, domino, aut aquarium riualibus deterius faciat. Per translationem riuales dicuntur, qui communem habent amicam. Iuuenalis: Non unus tibi riualis  ditabitur hæres.  
  
  
       rogatio  
  
, rogationis, pro eo quod est lex, propterea sic appellata, quòd cum promulgatur, populus rogatur, uelit ne, & iubeat eam legem sanciri. Festus: Rogatio, inquit, est cum populus consulitur de uno pluribus'ue hominibus, quod non ad omnes pertineat, & de  una pluribus'ue rebus de quibus omnibus sanciatur.  Nam quod in omnes homines     resque   populus sciuit, lex  appellatur.  
  
  
          rvbrica  
  
, genus est terræ rubræ, quæ ad     picturam     solet accommodari.     habetque   accentum in penultima. Horatius Sermonum libro secundo. Prælia rubrica picta  aut carbone. Persius: Non secus ac si oculo rubricam dirigat uno. Quæ uero in iure ciuili & pontificio dicuntur rubricæ, tituli siue indices rubri, uel ex rubro, possunt  rectius appellari.  
  
  
       rvder  
  
, ruderis, siue rudus ruderis, est purgamentum domus, siue putei, siue cuiuscunque rei quæ ex sordibus purgari debeat. Columella in horto: Rudere tum  pingui solido uel stercore aselli. Suetonius in Vespasiano: Ipse restitutionem Capitolij aggressus ruderibus purgandis manus primus admouit. Vlpianus titulo de damno infecto. l. prætor ait. Neque dominus uelit rudera egerere. & in eodem titulo sæpe.  
  
  
  
       S  
  
         Saccarivs  
  
, dicitur baiulus qui sacco defert        transfertque   merces, aut aliquid aliud à loco in locum.  Et saccaria negociatio est dicta quæ circa saccos uersatur. Apuleius primo de asino: Operculas quas adhuc uegetus saccariam faciens     merebam  . Vlpia. in quadam lege.  Si quid, ait, ex sacco saccarij excidisset. Et est saccus idem  ferè      atque   ex eadem materia, qua sagum sagi.  
  
  
       saccvs  
  
  sacci, & sacculus sacculi, pro     nummorum     loculis accipiuntur plerunque. Plinius libro secundo: Aurum &  æs & argentum liquatur in sacculis. Marti. Excußi     loculosque    & sacculum. Vlpianus libro 47. in titulo  de furtis. l. uulgaris. Si quis, inquit, qui uiginti     nummorum            saccum deposuisset, alium     saccum   in quo scit triginta nummos esse acceperit. Et paulò post: Si quis, ait, surripuerit  furto duos sacculos, unum decem, alterum uiginti nummorum. Idem in titulo de statu liberis. l. statu liberos. Decem, inquit, iussus erat dare, uiginti dedit, siue numerauit, siue in sacculis dedit.  
  
  
       saccvlarivs  
  
  dicitur, qui saccis, id est, loculis  quibusdam præstigias     quasdam   exercet, ut aliud fiat, aliud  uideatur fieri. Vlpianus in titulo de extraordinarijs criminibus. l. saccularij. Saccularij, inquit, qui uetitas in sacculis artes exercentes, partem subducunt, partem subtrahunt. Idem in titulo de effractoribus & expilatorib. l. j.  saccularium pro fure qui in     saccum   res furto ablatas inijcit, accipere uidetur. Simili, inquit, modo saccularij &   diætarij, erunt puniendi.  
  
  
       sacrvm  
  
, ut Macrobius libro Saturnaliûm primo, autoritate Trebatij definit, est omne illud quod deorum habetur,     idque   probat multis Virgilij carminibus. Iustinianus libro secundo Institutionum: Sacræ, inquit, res  sunt, quæ rite per pontifices deo dedicatæ sunt. Martia.  quoque libro     primo   digestorum, titulo de rerum diuisione. l. in tantum. Sacræ, inquit, res sunt hæ, quæ publicè   consecratæ sunt, non priuatim.  
  
  
       sagarivs  
  
, est uenditor sagorum, de quo Iuuena.  dixit, An saga     uendendi   nubat caupone relicto. Est autem  sagum textum ex lana caprina, aut hirca ex ouibus, idem  ferè quod saccus. Vnde sagarius, a, um, ad saga     pertinens  .  Vlpian. lib. 14. titu. de tributoria actione. l. procuratoris.  Duas, inquit, negociationes, puta     sagariam    &      lintheariam  .  
  
  
          sagmen  
  
, inis, herba notißima est, non tamen sub  hoc nomine, sed sub alio quo appellatur gramen siue uerbena, Græcè  agrostis, quæ uero Hispane dicitur uulgo    uerbena, ea Latine est uerbenaperica, & Græce pistereon. Liuius primo ab urbe condita: Sagmina, inquit,  te rex posco. rex ait, puram tollito. fecialis ex arce graminis herbam puram attulit. & sequitur: Verbena caput,     pilosque   tangens. Idem     quoque   scribit Plinius libro 22.    Non aliunde, inquit, sagmina in remedijs publicis fuere,    & in sacratis legationibus quàm uerbenæ, certe     utroque     nomine idem significatur, hoc est gramen ex arce cum  sua terra reuulsum. Martia. libro primo de rerum diui.  l. sanctum est. Sunt, inquit, sagmina quædam herbæ, quas  legati populo Romano ferre solebant, ne quis eos uiolaret: sicut legati Græcorum ferunt ea quæ uocantur ceratia, id est, siliquas.  
  
  
       salgama  
  
, inquit Merula, appellantur quæcunque conditanea ad uictum nostrum ex sale in uasis adseruantur. Columella lib. 13. de re rustica. Locum & uasa  idonea salgamis præparari     iubent  . Idem in horto: Tempore non alio uili quoque salgama merce. Condiebantur  autem ex sale præter oleas asparagi, capparis, & tristes  inulæ,     ferulæque   minaces. In libro duodecimo codicis, titulus est de salgamo hospitibus non præstando. Ne quis,  inquit, comitum, uel tribunorum salgami nomine, culcitram, lignum, oleum, à suis extorqueat hospitibus. Accursius à sale & gamos compositum esse dicit, quod culcitram interpretatur, quoniam, ut ait, propter nuptias  culcitra est. Pulchra expositio, atque tali digna interpre      te, qui putet culcitram ob eam tantum causam paratam,    & qui nulla cogente neceßitate compositionem ex Latino & Græco faciat. Est igitur sensus legis, quòd cum  parochi soliti sint præstare hospitibus     salgamam  , appellatione salgami non debent ab illis exigi culcitra, ligna,  oleum. Atqui ligna & sal solita esse præberi, testatur  Horatius in primo Sermonum, cum dicit: Et parochi  qui præbent ligna     salemque  . Sed à sale appellatum esse  salgamum, non est dubium. Sed appellatione salgami siue  salis quid intelligi debeat, Imperator expreßit.  
  
  
       saliens  
  
, tis, dicitur fistulæ pars illa unde aqua  salit, quæ Græce appellatur Crunos. Vitruuius libro  octauo: Athenis, inquit, usque ad portum Pyreum ducti  sunt salientes,     ex   quibus bibit nemo. Frontinus de aquæductibus. Binos, inquit, salientes diuersarum aquarum accepere. Vlpia. lib. 19. dig. l. limes. Labra, inquit, salientes, fistulæ quoque quæ salientibus iunguntur.  
  
  
       salictvm  
  
, locus est ubi salices consitæ sunt, pro  eo quod esse debuit, salicetum, ea forma qua à quercu  fit quercetum, à lauro lauretum. Aliquando etiam pro  ipsis salicibus accipitur. Virgilius in Bucolicis: Hybleis  apibus florem depasta salicti. Et in secundo Georgicorum: Glauca canentia fronde salicta. Iurisconsultus  arborum furtim cæsarum. l. uitem. Arborum, inquit,  appellatione uitem contineri plerique existimauerunt,  hederæ quoque, arundines, & salictum. Pro loco uero salicum Columella libro primo: In prata & arua     salictaque       & arundineta. Vlpia. tit. de fund. instru. l.     quæsitum  . Arundineta, inquit, & salicta anteaquam cæsa sint.  
  
  
          salignevs  
  
, a, um, quod est ex materia salicis  arboris notæ. Cato de re rustic. Si lapis non erit, particis  saligneis. Ouid. octauo Meta. Lecto non indignanda saligno. Vlpia. Arborum furtim cæsarum. l. uitem. Sed & si  quis saligneas uirgas instituendi salicti causa defixerit.  
  
  
       saltvarivs  
  
, inquit Valla, est custos saltus. Saltus uero dicitur ubi pascuntur     armenta  ,     feræque   uersantur.  Iurisconsultus tamen de legatis tertio. l. cum quæritur.  pro agri custode accepit.     Neque        topiarium  , inquit, ornandi,  saltuarium tuendi fundi magis quàm colendi causa paratum uideri. Item de fundo instr. l. instrumenta. Si uiridaria, inquit, sint, topiarij. Si fundus saltus     pastionesque     habeat, greges pecorum, pastores, saltuarij.  
  
  
       salvstiani  
  
  horti, fuerunt Romæ, quorum Plinius libro septimo meminit. In conditorio, inquit, Salustianorum     hortorum   adseruabant. Aphric. de leg. j. l. idem  Iulianus. Si Salustianos, inquit, hortos, qui sunt Augusti.  
  
  
       sapa  
  
, quod Græce tum hepsema, tum syreum dicitur, est cum mustum ad tertiam partem decoquitur.  Plinius libro     decimoquarto  : Syreum quod alij hepsema,  nostri sapam appellant. Idem libro uigesimotertio. Vino  cognata res sapa est musto decocto, donec tertia pars  supersit. Marcel. Sapa, inquit, quod nunc     mellacium   dicimus, mustum ad mediam partem decoctum est. Vlpianus  de fundo instruct. l. quæsitum. Vas, inquit, æneum in quo  sapa decoqueretur, & defrutum fieret, & ea quæ ad bibendum     lauandumque   familiam     parantur  ,     instrumenti   esse.  Sapa, inquit Accursius quiddam quod fit ad potandum,  dicta quasi parum saporis habens.  
  
  
          sarcinatores  
  
,   & Sarcinatrices, dicuntur  autore Nonio, qui pannos, siue ex     pannis   uestes consuunt.  Plautus in aulula. Petunt fullones, sarcinatores petunt.  Lucillius:     Sarcinatorem   esse summum, suere     centonem   optime. Vlpianus libro 47. tit. de furtis. l.     itaque   fullo.     Itaque   uel  sarcinator, qui polienda uel sarcienda     uestimenta   accipit.  In alia quoque lege. Et ancillarum, inquit, maxime si qua  sarcinatrix erit.  
  
  
       sarcophagvs  
  
, lapis est qui peculiariter hoc  habet, ut carnem ex cadaueribus exedat, dictus à  sarx     sarcos, quod est caro, &  phago comedo. Plinius libro 36.    Sarcophagus lapis est, qui fißili uena scinditur, corpora defunctorum condita in eo absumuntur. Celsus libro  quarto: Lapis qui carnem exedit, quem sarcophagon   Græci uocant. Vnde & pro sepulchro quòd ex eo lapide  fieri consueuit, plerunque ponitur, sed & pro sepulchro  ex alia quauis materia. Iuuenalis: Sarcophago contentus  erit. Modestinus de alimentis & cibarijs legatis. l. libertis. Ad sarcophagum, inquit, meum, memoriam quotannis celebrent. Marcellus tit. de religiosis. l. funeris. Si  qua, inquit, uestiaria sunt. uel sarcophagi.  
  
  
       sarcvlvs  
  
, li, uel sarculum, li,     instrumentum   est  quo sata sarriuntur, id est, herbis internascentibus purgantur. Iuuenalis: Ne marræ ac sarcula desint. Aliquando simpliciter pro instrumento fossorio accipitur, ut  apud Horatium in primo carminum: Gaudentem patrio findere sarculo Agros. Vlpianus de fundo instruct.  l.     instrumenta  . Ligones, inquit, sarculi, falces putatoriæ, bidentes. Accursius multipliciter exponit.  
  
  
          sardonyx  
  
, ychis, lapillus est unus ex ijs qui in  precio habetur, referens colorem Sardij & Onychis, ex  quibus uidetur compositum esse nomen. Onyx autem lapis est     quem   uulgus Corneolam appellat. De Sardonyche  Plinius lib. 37. multa scribit. Vlpi. lib. 48. tit. de bon. dam.  l. diuus. Si damnatus, inquit, in digito habuerit aut sardonycha, aut aliam gemmam magni precij.  
  
  
       sarmatae  
  
, siue Sauromatæ, nam     utroque   modo  appellantur, populi sunt septentrionales, alteri in Asia,  alteri in Europa. nam duplex est Sarmatia. Luca. in 3. Et  iuncto Sarmata uelox Pannonio. & ibidem: Affinis Sarmata moscho. De auro & arg. leg. l.     argumen  . Sunt, inquit,  nationes quædam quæ pellibus     utuntur  , ueluti     Sarmatarum  .  
  
  
       sativs  
  
, pro eligibilius     atque   melius, aduerbium est  comparandi ab eo quod est satis. Iuue. Hoc satius quàm si  dicas sub iudice uidi Quod non uidisti. Vlpianus de fideicommis. liber. l. si debitor. Satius est eum qui agnouit legatum onerari.  
  
  
       satricvm  
  
, urbs fuit antiquißima Italiæ, de qua  Liuius lib. 28. Satrici matris matutæ de cœlo     tactam    ædem.  Florus de bello latino: Satricum atque Corniculum quis  credat? tunc prouinciæ fuerunt. Scæuola tit. de leg. 3. l. patronus. Fundum, inquit, Satricanum in regione Nisana.  
  
  
       scaena  
  
, ut inquit Seruius, in illud Virg. 1. Aeneid.  Tum syluis scæna coruscis Desuper. potest inumbratio  interpretari: apud antiquos enim theatralis scæna parietem non habebat, sed de frondibus arborum umbracula  quærebat, postea tabulata cœperunt componere in modum parietis. Vlpia. de ijs qui notantur infamia. l. quod        prætor. Qui in scænam, inquit, prodierit, infamis est. Et  subdit: Scæna autem est, ut Labeo definit, quæ ludorum  faciendorum causa quolibet loco ubi quis consistat moueatur, spectaculum sui præbitura. Inde ludi scænici dicti,  qui in scæna repræsentabantur. Sed definitio Labeonis de  scæna uersatili intelligenda est, de qua Virg. in 3. Georg.  Vel scæna ut uersis discedat frontibus. De scæna uersatili Plinius & Valerius. Inde dicti ludi scænici, qui in scæ  na repræsentabantur, quorum fit mentio à Iurisconsultis  frequenter.  
  
  
       scaeva  
  
, dicitur qui manu sinistra perinde ac dextra utitur, nam scæuos græcè, sinister interpretatur. hinc  Romanorum cognomina. Hinc Scæua miles ille Cæsarianus, qui bello ciuili fortiter dimicans, pro munitione cæsus  est, & Scæuolarum nobilißima familia. Vlpia. de ædilitio  edicto. l. qui clauum. Scæuam, inquit, non esse morbosum.  
  
  
       scandvlarivs  
  
, est faber lignarius qui scandulas facit. Sunt autem scandulæ ex ligno assulatim desecto. Plinius libro 16. Scandulæ      ex   robore aptißimæ. Vitruuius libro 2. Scandulis robusteis aut stramentis. Vegetius  lib. 2. de re militari: Tempore hyemis de tegulis uel scandulis porticus tegitur. Inde scandulare, quod scandulis     constat  . Apuleius tertio Meta. Iam uecors animi     tectum   scandulare conscendit. Scandulariorum meminit Iurisconsultus de iure immunitatis. l. quibusdam.  
  
  
       scapha  
  
, nauigij genus est minusculum, ueluti monoxylon, hoc est ex uno     solidoque   ligno     excauatum  , ad quod  allusit Virg. in primo Georg. cum dixit, Cauat arbore  lintres. Et est ferè quæ deputata est maioris nauis mini      sterio, & quæ pro tempore nunc ex naui deducitur, nunc  in nauem subducitur. Dicta est autem scapha à scapro,  quod est cauo siue fodio. Labeo titulo de fundo instru. l. si  nauem. Scapha, inquit, nauis,     non   est instrumentum nauis.  
  
  
       scaphivm  
  
, uas est in quod uentris sordes excipiuntur. Martialis: Qui mentora frangis In scaphium  mœchæ Sardanapalæ tuæ. Iuuenalis: Et ride scaphium  positis cum sumitur armis. Vlpia. in tit. de auro & arg.  leg. l. Quintus Mutius. Argento autem legato non puto  uentris causa habita scaphia contineri, quia argenti numero non habentur. Accursius scaphium genus cinguli  esse dicit, & uentris causa exponit, quia corrigia est pro  uentre sustentando, quasi non ex auro etiam scaphia fieri consueuerint, dicente Martial. Ventris onus misero,  nec te pudet excipis auro.  
  
  
       scortvm  
  
, est meretrix à uiris plurimum attrectata, & cuius nimio coitu genitalia ad corij duriciem  obcalluerunt     indurueruntque  . Festus Pomp. Scorta, inquit,  meretrices, quia ut pelliculæ subigantur: omnia     nanque   ex  pellibus facta, scortea appellantur. Iulianus lib. 41. tit. pro  emptore. l. si quis scorto, inquit, daturo pecuniam seruos  emerit.  
  
  
       scrvpvlvs  
  
, siue scrupulum, lapillus est in forma  diminutionis à scrupo, quod est lapis asper. Aliquando tamen accipitur pro 24. parte unciæ, à Græcis id pondus  gramma dicitur. Priscia. de ponderib. Semioboli duplum  est obolus, quem pondere duplo Gramma uocant. scrupulum nostri dixere priores. Iustinianus libro 11. Codicis titulo de metallarijs. Octonos, inquit, scrupulos in baluca.        hoc est tertiam unciæ partem: quoniam, ut diximus, uncia quatuor & uiginti scrupulos continet.  
  
  
       scrvpvlosvs  
  
, a, um, accipitur pro scrupulis hoc  est asperis lapillis plenus. Vnde res difficiles scrupulosæ   dicuntur, & scrupulositas, illa difficultas,     atque   examinis  scrupulosa subtilitas. Vlpi. lib. 28. tit. de iniusto testamento. l. posthumus. Licet iuris scrupulositate     nimiaque   subtilitate testamentum ruptum uideatur.  
  
  
       sebastani  
  
, siue Sebastiani, populi sunt Sebastæ   urbis incolæ, quo nomine duas urbes legimus, alteram  Cappadociæ, & alteram Samariæ in Palæstina Iudæa,  quæ in honorem Augusti Cæsaris, qui græcè  sebastos, Sebasta est cognominata. De utra tamen illarum in tit. de  ann. leg. l. liberto.     Iurisconsultus   intellexerit,     non   liquet,     neque           multum   refert, cum dicit patriæ suæ ciuitati     Sebastianorum  .  
  
  
       secvndvm  
  
  præpositio, multas habet significationes, inter quas & illam, quòd aliquando accipitur pro  eo quod est pro. Gell. Sin uero secundum te iudicatum  erit, id est, pro te, id est, ut uulgò loquuntur, in fauorem  tuum. Idem lib. 13. Illi unde petitur crederet, & secundum  eum iudicaretur.     Aliquando   ponitur pro iuxta. Luca. in 8.    Secundum Aemathiam lis tanta datur. & Virg. 3. Geor.  Et plena secundum flumina. Vlpi. tit. de præscriptis uerbis. l. duo. Duo, inquit, secundum Tiberim cum ambularent. Papinianus lib. 43. tit. de uia publica. l. ædiles. Eas,  inquit, quæ secundum ciuitatem sunt uias.  
  
  
       sedvlarivm  
  
  pro lectica siue sella, uidetur accipere Iurisconsultus in titulo de supellectili legata. l. instrumenti. cum dicit Rhedæ  & sedularia: nam sellam à          sede dici d, mutata in l, omnes grammatici testantur, sellam autem accipi manifestum est. lege utroque.  
  
  
       selinis  
  
, nomen est duarum     ciuitatum  , altera     nanque     est Ciliciæ, de qua Lucan. lib. 8. Quo portu     mittitque   rates     recipitque   Selinis. Altera Siciliæ de qua Virg. 3. Geor.  Palmosa Selinis. de hac Iuriscon. in tit. de censib. In Sicilia, inquit, Selinis & Traianopolis.  
  
  
       sella  
  
  pro lectica siue pro parte lecticæ in qua sedet qui lectica uehitur, nam Iuuena. de eadem re sellam    & lecticam dixit: Centum, inquit, quadrantes lectica petit. & paulò post: Ostendens     uacuam  , & nudam pro coniuge sellam. Paulus de seruitutibus rusticorum prædi. l.  qui sella.     utrunque   coniunxit. Qui sella, inquit, aut lectica  uehitur, ire, non agere dicitur. quod quàm inepte ab Accursio exponatur, in uerbo lectica diximus.  
  
  
       semis  
  
  semißis, pro solidi, hoc est aßis dimidio: ut  si quis ex semisse relictus sit hæres, intelligendum est dimidium hæreditatis illi debere cedere. Labeo ti. de uulgari substitutione. l. si pater. Vt unus, inquit, semis apud te  maneat. & ibidem. l. & si. Per bonorum posseßionem semis ei sit ablatus.  
  
  
       semisses  
  
  usuræ, quæ      dicantur  , & quæ trientariæ,  primus     omnium   ostendit Hermolaus Barbarus, uir     omnium     meo iudicio nostri seculi eruditißimus: is enim in secunda æditione castigationum Plinianarum libr. 14. in illud,  usura multiplicata semißibus: ex autoritate Columellæ,        atque   ipsa ratione &  æquitate quæ omni autoritate præ  stantior est, manifeste demonstrat, usuras semisses eas esse, quæ ex centenis     nummis   redduntur quotannis, habita ra      tione non ad centum, sed ad duodecim uncias, quæ assem  constituunt. Trientarias uero usuras quæ ex centenis reddunt quaternos     nummos  . Quadrantarias quæ ternos. De  semißibus usuris dixit Plinius. Vsura multiplicata semissibus, quæ ciuilis ac modica est. Quod si ex     tantum   quotannis quinquaginta redderentur, esset profectò inciuilis    & iniqua: tanto mitiores quæ trientes &      quadrantes   appellantur. De trientaria usura Capitolinus in     Alexandro     scripsit, exercuisse     illum        trientarium   fœnus ut æquißimum    & leuißimum ad usum reipublicæ. de hac     quoque   scribit  Paulus, in titu. ad legem falcidiam. l. si hæres. Si reipublicæ, inquit, in annos singulos legatum sit, cum de lege falcidia quæratur, Marcellus putat     tantum   uideri legatum,        quantum   sufficiat sorti ad usuras trientes eius summæ quæ   legata est colligendas. Est sensus legis. si reipub. legati essent in annos singulos quater mille     nummi   ex centum millibus     nummorum  , quibus æstimatur hæreditas, quaterni milleni     colligerentur   quotannis usuræ trientis nomine. Quod  si ut isti legum interpretes putant, usura triens esset non  quatuor de centum, sed triginta tria, sequeretur hoc incommodum, quòd si hæreditas centum millium nummorum foret, & ex ea in annos singulos uiginti quinque legarentur, quis tam stupidus,     tamque   nullo sensu talem hæ  reditatem adire uellet, quæ quarto demum anno sit absumenda, & obligatio nihilominus legati tota maneat?  Hoc legum interpretes non considerantes omnia miscent  atque perturbant, neque tamen enatant, aut aliquid certi enunciant. Accursius in primis, qui exemplo quod ponit exponendo legem, omnino fatetur se ignorare quid        sit usura triens. Sic etiam intelligendum est, quod Scæ  uola lib. 22. titu. de usuris. l. qui semisses. scribit: Qui semisses, inquit, usuras promisit per annos singulos & minores præstitit, hæres creditoris semißes, petit &c. Sed  ut liquidò ante oculos ponamus, quid per usuras semisses  intelligendum sit, libuit ad uerbum transferre quod scribit Columel. libr. 4. de re rustica. Vinitor, inquit, licet sit  emptus sex uel potius octo millibus sestertijs, tum ipsum  solum octo iugerum totidem millibus nummorum partum,     uineasque   cum sua dote, id est, cum pedamentis &   uiminibus binis millibus in singula iugera positas duco.  Fit tum in assem consummatum precium sestertiorum   29. millium. Huc accedunt semisses usurarum sestertia  tria millia & quadringenti octoginta nummi biennij  temporis, quo uelut infantia uinearum cessat à fructu. fit  in assem summa sortis & usurarum triginta duorum  millium quadringentorum octoginta nummûm. Quod  quasi nomen si ut fœnerator cum debitore, ita rusticus  cum uineis fecerit, eius summæ ut in perpetuum prædictam usuram     semißium   dominus constituat, percipere debet in annos singulos mille nongentos quinquaginta sestertios nummos. Ex his Columellæ uerbis euidentißime  colligitur ex usuris semißibus non quinquagenos de centenis, sed senos duntaxat in annum redire creditoribus, sicuti quaternos ex trientibus, & ternos ex quadrantibus.  
  
  
       septa  
  
, oppidum est Aphricæ Mauritaniæ, ex aduerso Mellariæ positum, quæ nunc Tarifa, illud Cepta  uulgò dicitur. In codice ti. de officio prætoris Aphricæ. l.        in nomine domini. Iubemus, inquit, in traiectu qui est circa Hispaniam, qui Septa dicitur.  
  
  
       septvm  
  
, quod est à sepiendo dictum, complura  significat: nam septa dicuntur quæ sunt munita siue lapidibus siue formaceis parietibus, hoc est terra pauita, siue  ex lignis, siue etiam ex uepribus & spinis. Hinc dicta  Romæ septa in campo Martio. Hinc septa à Iurisconsulto appellantur quæ sunt opposita ad fossas inciles, ne  aqua fluminis euagetur. Vlp. libr. 40. titu. de riuis. l. j. Septa sunt, inquit, quæ ad incile opponuntur aquæ deriuandæ compellendæ'ue ex flumine causa, siue lignea siue lapidea sint.  
  
  
       seria  
  
, uas est fictile uino ailjs'ue rebus adseruandis     aptum  . Persius: O si sub rastris crepet argenti mihi seria dextro Hercule. Inde per     diminutionem        idem   autor deduxit     seriolam  . Vlp. in ti. de uerb. sig. l. Vinaria dolia, inquit,    & serias     tamdiu   in ea causa esse,     quamdiu        uinum        continerent  .  
  
  
       sericvm  
  
,       quemadmodum   diximus in uerbo bombycinus, lanæ genus est, quod apud Seras Indos ex arboribus depectitur, non illud quod uulgo creditur. Hora. in  Epodo: Inter sericos iacere puluillos amant. Vlp. ti. de auro & argento leg. l. uestis. Vestimentorum, inquit, sunt  omnia lanea, linea, uel serica, uel bombycina.  
  
  
       sescvncia  
  
, est uncia cum dimidia. Plin. in calce  libri 36. Fastigium, inquit, seruari in pedes denos     sescunciamque  . Inde sescunciale quod     sescunciam        continet  . Pli. li. 13.    Craßitudine, inquit, sescunciali. Vlp. in ti. de legatis     præstandis  . l. filium. Vt partis, inquit, dimidiæ quartam. id est,  dimidium totius aßis sescunciam retineat. quarta     nanque            pars tres uncias continet. igitur dimidium quartæ sescuncia est, id est, uncia & semis.  
  
  
       sestertivs  
  
  nummus duos asses     cum   semisse ualebat: unde dictus sestertius quasi semisse dempto de tribus. Aßis autem non semper in eodem ualore perstitit:  nam as Seruio Tullo rege Romanorum pondere duodecim unciarum percussus est, primum sub nota pecudis,  quod unus as pecude permutabatur. unde & pecunia dicta. Postea uero primo bello Punico     sextantario   pondere  percussus est as: deinde secundo bello Punico unciales  asses facti,     atque   deinceps paulatim principes     imperatoresque   aßium pondus     ualoremque   imminuere, in     tantum   ut  Saluatoris nostri ætate asses uix semunciales essent. Vnde Matthæi cap. x.. Non'ne, inquit, duo passeres asse ueneunt? quod & Marcus alijs uerbis idem significantibus  dicit: Non'ne     quinque   passeres ueneunt dipondio? quod uidelicet dipondius duos ualebat asses. Si igitur de sestertij  ualore quispiam quæreret, non possemus simpliciter respondere, cum aßis ualor uarijs temporibus sit uariatus:  semper tamen ualuit duos asses cum semisse. Accursius in  codice Iustiniano, tit. de donationibus. l. uerba superflua.  ingenue fatetur se nescire quid sit sestertium.  
  
  
       sycomorvs  
  
, ficus est Aegypti peculiaris. Latinè interpretatur ficus fatua, habet enim ficos nostris  non absimiles, insulsas tamen. Eius arboris meminit Iurisconsultus titulo de extraordinarijs crimi. l. saccularij. Si  quis, inquit, arborem sycomorum exciderit: nam & hæc  res uindicatur extra     ordinem   non leui pœna, idcirco quod  hæ arbores colligant aggeres Niloticos.  
  
  
          sigillvm  
  
, est parua statua, quoniam signum  pro statua     plerunque   accipitur. Ouidius in primo de arte:  Siue erit ornatus non ut fuit ante sigillis. Aphricanus de  legatis primo. l. cætera. Vel singula sigilla adæquata legari posse. Item Vlpianus titulo de fundo instructo. l.        quæsitum  . Sigilla, inquit, & statuæ affixæ      non        continentur  .  Accursius annulos nescio quos ferreos interpretatur.  
  
  
       signator  
  
, ut autor est Pedianus, erat qui testamento aut alijs instrumentis & contractibus nomen     suum     subscribebat. Sallustius in Catilina: Ex illis testes     signatoresque   falsos commodare. Iuuenalis: Signator falso qui se  lautum     atque   beatum. Vlpianus titu. quemadmodum testamenta     aperiantur  . l. cum ab initio. Cogat, inquit, signatores conuenire, & signa sua recognoscere.  
  
  
       signinvs  
  
, a, um, à Signia urbe Campaniæ. Vnde  pira signina Iuuenali, & uina signina Martiali, & structura siue opus signinum, quod ut scribit Plinius libro 35. conficitur fractis testis contusis calce addita. Columella libro primo, uelut signinum opus pilis condensatur. operis quoque signini intrita quomodo fiat, Vitruuius libro octauo exponit. Vlpianus in titulo de riuis. l.  prima. Si quis, inquit, terrenum riuum signinum facere  uelit. ubi pro signino signatum mendose legitur in codicibus antiquioribus. Qui uero non intelligebant quid  signinum aut signatum esset, in ciliceum commutarunt.  in archetypis tamen Pandectis Florentinorum signinum habetur.  
  
  
       siliginarivs  
  
, est custos siliginis, id est, horrei in quo siligo adseruatur. Est autem siligo frumenti        quoddam genus candidißimi. aliquando siligo pro farina  purgatißima atque ipsis tritici delitijs accipitur. Plinius  libro 18. Siliginem dixerim proprie tritici delitias. Celsus  libro secundo: Ex tritico, inquit, firmißima siligo. Vlpia.  in titulo de furtis. l. si quis uxori. Si siliginario, inquit,  quis dixerit, ut qui nomine eius siliginem petisset. Item  Iulianus titulo de negotijs gestis. l. ex facto.  
  
  
       synthesis  
  
, inter alias significationes designat  etiam genus quoddam uestis duplicis, quæ sit alio nomine Abolla. Martia. Synthesibus dum gaudet eques     dominusque   senatus. Idem alibi: Sic micat innumeris arcula  synthesibus. Scæuola titu. de auro & argento legato. l.  titio. Ex synthesi, inquit, tunicas duas & palliola.  
  
  
       si qvis  
  
, generis tantum est masculini, quia     fœmininum   propriam habet terminationem. ea est: si qua. Iurisconsultus tamen de uerborum significatione. l. uerbum si quis. Si quis, inquit, tam masculos quàm fœminas complectitur.  
  
  
       sisto  
  
, sistis, uerbum est aliquando absolutum,  pro eo quod est sto stas, ut apud Virgilium primo Georgicorum, Sistunt amnes,     terræque   dehiscunt. aliquando  actiuum,     significatque   statuo statuis. Idem quarto Aeneid.  Et sistere flumina uidi. & illud ex euangelio: Vt     sisterent     eum domino. in hac significatione accipitur apud Iurisconsultos iudicio sisti, & iudicatum solui. sisti pro statui    & repræsentari ponitur.  
  
  
       sitvla  
  
, urna est aquæ ex puteo     hauriendæ     accommodata. Plautus in amphytrione: Si situlam iam cepero,  illi puteo animam     omnem   traxero. Hiero.     quoque   Esaiæ   40.       Ecce gentes quasi stilla situlæ reputatæ sunt. in tit. locati. in. l. qui fundum. Rota     quoque   per quam aqua traheretur, nihilo minus ædificij est quàm situla.  
  
  
       sitvs  
  
, us, pro squallore siue incultura cuiusque  rei, dictus à desinendo, quia ea quæ deseruntur ex negligentia redduntur inculta. Virgilius primo     Georgicorum  :  Et segnem patiere situ durescere     campum  . Idem in sexto  Aeneidos: Per loca senta situ. quod Seruius pro lanugine    & squallore exponit, quæ fit in locis sole carentibus.  Vlpia. libro 37. de bonorum posseß. sec. tab. l. j. Vetustate, inquit, uel situ putrefactum.  
  
  
       smyrna  
  
    à Græcis appellatur, quam nos     myrrham     odoratam dicimus. Lucretius lib. secundo:     Contentus   odor  Smyrnæ      mellisque   sapores. apud Galenum quoque interpres semper smyrnam uerbum Græcum pro myrrha reliquit. Apud Martianum titu. de publican. l. interdum.  sinura pro smyrna mendose legitur.  
  
  
       sodales  
  
, dicuntur qui sunt conuiuiorum participes. fuit & Romæ collegium sodalium, de quo Cicero  in Catone maiore: Primum, inquit, semper habui sodales: sodalitates autem me Quæstore constitutæ sunt sacris Idæis Magnæ matris acceptis, epulabar igitur cum  sodalibus omnino modice. huiusmodi autem sodalitates à   Græcis phratria dicuntur, de quibus Aristoteles in Politicis.     Erantque        plerunque   inhonestæ. Gellius libro 19. Adolescentem, inquit, Taurus à sodalibus     conuictuque   hominum scænicorum abducere uolens. Caius libro 48. de collegijs illicitis. Sodales, inquit, sunt, qui eiusdem collegij  sunt, quam & Græci phratriam uocant, & hæc uide      tur ex Solonis lege translata esse. nam illicita est eadem.  
  
  
       solidvs  
  
, a, um, dicitur quod integrum est,     neque     habet inane quicquam, aut parte aliqua fraudatum non  est. Hora. primo Carm. Aut     partem   solido demere de die.  Vlpianus de     fideicomß    . liber. l. ergo. De solido, inquit, sic  accipere debemus de sorte & de usuris.  
  
  
       sphaeristerivm  
  
, locus est ubi pila luditur:  nam sphæra pila interpretatur, &  sphæristes qui pila ludit. Sueto. in Vespasiano: Fauces, inquit,     cæteraque   membra sibimet ad     numerum   in sphæristerio defricaret. Plin.  in episto. Apodyterio superpositum est sphæristerium.  Lampridius in Seuero scribit eum dedisse operam sphæ  risterio. Vlpia. lib. 17. in titu. mandati. l. si quis mihi. Hypocausta, sphæristerion, &      quædam   ipsius ualetudini apta  sua impensa faceret. Accur. uelut œstro     quodam   percussus  diuinat sphæristerion esse locum amœnum herbis.  
  
  
       spica  
  
  nardi, quæ spica     quoque   cilissa uocatur, Græ  cè dicitur stachys nardi, de qua inter cætera Iurisconsultus meminit in titulo de publicanis. l. interdum. Nardi    stachis, inquit, id est, spica nardi.  
  
  
       spvrco  
  
  spurcas, præter eam significationem     quam     habet in promptu, significat etiam uinum aqua diluere:  quoniam ut ait Festus Pompeius, spurcum uinum dicebatur, quod erat aqua     mixtum  . Vlpianus ad     legem   Aquiliam  l. si seruus. Qui uinum, inquit, spurcauit, uel     acetum   fecit.  Sed & aquæ      dicuntur   spurcari,     cum        corrumpuntur   aliqua re  quæ illas uitiet iniecta. Paulus de extraordinarijs criminibus. l. j. Si aquas, inquit, spurcauerit.  
  
  
       spvrivs  
  
  dictus est, qui Græcè dicitur nothus. sic        appellatus, uel quasi sine patre, uel ab eo quod est Græcè     sporon, quod significat pudenda. nam sporos est semen.  In primo Institutionum libro, in titulo de nuptijs, mendum est     manifestum  , spadon, pro eo quod esse debuit sporon. Solent, inquit, filij spurij appellari à Græca uoce spadon. tu lege sporon.  
  
  
       stabvlarivs  
  
, is dicitur qui mercede in tabernam meritoriam uiatores excipit, qui caupones quoque  dicuntur. Apuleius in primo de asino. Precio mansionis  stabulario persoluto uiam capeßimus. Idem in eodem,  stabulum pro ipso loco diuersorij: Ianitor, inquit, ponè   stabuli ostium humi     cubitans  . Vlpianus titulo de iniurijs,  Ad meritoria, inquit, uel stabula non pertinebit. Vlpia.  lib. tertio, tit. de ijs qui notantur infamia. l. Athletas, puta, inquit, si caupo fuit uel stabularius.  
  
  
       statio  
  
, onis, aliquando accipitur pro uigilia, ut  apud Ouidium primo Metamorphos.     Atque   omnes in statione manebant. Modestinus titulo de re militari. l. desertorem. Qui stationis, inquit, munus reliquit. Hinc milites stationarij dicti qui sunt uigilijs deputati. Vlpianus  titulo de officio præfecti urbis. l. omnia omnino. Milites,  inquit, stationarios habere ad tuendam popularium quietem.     Aliquando   statio accipitur pro portu in quem se recipiunt naues, aut ex tempestate, aut negociandi gratia.  Virgilius tertio Aeneidos: Nunc tantum sinus & statio male fida carinis. Idem in quarto Georg. Deprensis  olim statio tutißima nautis. Vlpia. titu. de fluminibus. l.  ait prætor. Stationem, inquit, dicimus à stando, is igitur  locus demonstratur ubi naues stare possunt.  
  
  
          stellionatvs  
  
  crimen, latißime patet, de  quo apud Iurisconsultos titulus est,     atque   ut semel dicam  circa quod genus criminis lex stellionatus uersetur.  Vlpianus breui ostendit, dicens quòd ubicunque crimen  nomine caret, illic stellionatum obijcimus. dictus est stellionatus à stellione animali uenefico, atque hominum generi inuidente, quippe qui cum intelligat exuuias multis  morbis esse remedio, cum primum illas deponit, illico deuorat. Plinius lib. 30. de stellione: Nullum, inquit, animal  fraudulentius inuidere homini tradunt. inde stellionum  nomen in     maledictum   translatum, à Græcis dicitur Ascalabotes: Aristoteli Colotes. uulgo persuasum est esse Tarantulam bestiolam in Apulia notam.  
  
  
       stypteria  
  
  Græcè, Latinè interpretatur alumen, quo uerbo utitur sæpe Galenus, uel potius Galeni  interpres:     dictaque   est stypteria à  stypto, quod est astringo, quoniam alumen uim habet astringendi. Vlpianus titulo de rebus     eorum   qui sub tutela. l. sed si. Si lapidicinas,  inquit, uel quæ alia metalla pupillus habuerit stypteriæ   uel cuiuslibet alterius materiæ.  
  
  
       stipvlor  
  
  stipularis, uerbum frequens est apud  Iurisperitos,     significatque   promittenti assentire: & ferè   ad aliquid sunt promitto, & spondeo, ei quod est stipulor. ut si dixero, promitto tibi centum aureos, tu respondebis, stipulor à te centum aureos. Hinc nascitur contractus     stipulationum        sponsionumque  . Seruius Sulpitius in libro quem scripsit de dotibus,     citaturque    à Gellio libro  quarto Noctium Atticarum: Qui uxorem, inquit, ducturus erat, ab eo unde ducenda erat, stipulabatur eam        in matrimonium ductum ire, qui daturus erat, item spondebat ducturum: tum quæ promissa erat, sponsa appellabatur: qui spoponderat     ducturum  , sponsus. Columel. lib. 11.    Fœnoris, inquit, tui Siluine quod stipulanti spoponderam  tibi.     Dictumque   est stipulari, ut ait Varro de lingua Latina, à stipe, hoc est, pecunia, quoniam qui pecuniam obligat, stipulari dicitur. hinc stipulatus, us. Papin. in titulo  soluto matrim. l. post dotem. Non erit impediendus pater, quo minus ex stipulatu agat.  
  
  
       stola  
  
, uestis erat ad talos demissa, matronarum  insigne. Ouidius secundo de tristibus: Quas stola contingit, & stola sumpta decet. Vlpianus de auro & argento legato. l. uestis. Muliebria, inquit, sunt, ueluti stolæ,  pallia, tunicæ.  
  
  
       stragvlvs  
  
, a, um, est quod sterni solet aut lecto,  aut strato, aut equo, aut     iumento  , ut melius iaceas siue sedeas. Hinc uestis stragula,     ephippium        stragulum  , & stragulum substantiue. Varro de lingua Latina: Quicquid lecto sternebant, à sternendo stragulum, appellabant. Apuleius libro quarto de asino: Vestem stragulam subiectam  iactare consuerat. Plinius libro septimo: Frenos & stragula equorum peletronium inuenisse ferunt. Vlpianus titulo de uerborum significatione. l. instratum. Instratum,  inquit, omne     uestimentum   contineri quod inijciatur, Labeo ait, neque enim dubium est, quin stragula uestis sit  omne pallium. In uictu ergo uestem accipiemus non stragulam, instratum omnem stragulam uestem.  
  
  
       stramenta  
  
, dicuntur calami frumentacei spicis demißis, dicta à stando, siue à sternendo. Varro primo        de re rustica: Cum comprehendit, inquit, fascem     spicarum     desecat, & stramenta stantia in segete relinquit. & paulò post: Alij stramentum à stando dictum putant, quasi  stamen, alij à stratu, quod substernatur pecori. Calami  igitur qui lecto insternuntur stramenta appellantur. Vlpianus lib. 19. titulo de actionibus empti. l. fundi. Fundo,  inquit, uendito uel legato sterquilinium & stramenta  emptoris & legatarij sunt.  
  
  
       strobylvs  
  
, dicitur tum arbor ferens nuces pineas, tum ipsæ nuces pineæ. Plinius lib. 16. de pini generibus: Easdem, inquit, arbores esse per oram Italiæ, quas  strobylos uocant. Galen. lib. 2. alimentorum. cap. de pineis  nucleis. Vocant, inquit, ipsos qui nunc Græci, non conoa,  sed strobylos.     Idem   in 7. decameridon: Quos omnes, inquit,  Græci nominant strobylos, antiquitus ab Atticis dicebantur coni. Vlpi. titu. de legatis tertio. l. ligni appellatione.  De pinu, inquit, integri strobyli. Idem titulo de uerborum signific. l. carbonum. superiora uerba repetit.  
  
  
       svbdisivnctiva  
  
  coniunctio à grammaticis  sic definitur, quæ uoce disiunctiua     utrunque   adesse significat uel simul, uel discrete. ut Alexander, siue Paris: nam  qui prius uocabatur Alexander Priami filius, postea cognominatus est Paris, dormit uel disputat, nam potest        neutrum   facere. Sed de particula subdisiunctiua, quanquàm  ad grammaticum pertineat disserere, copiosißime disputauit Proculus Iurisconsultus in titulo de uerborum significatione. l. hæc uerba &c.  
  
  
       svbgrvndae  
  
, sunt tegulæ propendentes extra  tectum domus ad parietum     defensionem  , ne imbribus cor      rumpantur. Varro lib. 3. de re rust. Aues subtus subgrundas, inquit, ab initio uillatico usas tecto. Vitru. li. 10. Pinnas, inquit, ex tabulis & superne subgrundas proclinatas.  Iabolenus de uerb. signi. l. malum nauis. Inter proiectum,  inquit, & immissum hoc interesse Labeo ait, quod     proiectum   esset id quod ita proueheretur, ut nusquàm requiesceret, qualia meniana & subgrundaria essent. id est, tecti partes impendentes ad parietum munitionem. Plinius  tamen subgrundas accipit pro tegulis inferioribus: nam  in tectorum structura duo sunt ordines tegularum, alter  supernarum, alter infernarum. Scribens     nanque   libro 25. de  duobus Sedi generibus, hoc est, maiori & minori: dicit  minorem appellari hypostegon. & subdit causam cur sic  appelletur,     quoniam   in subgrundis ferè nascitur, hoc est in  tegulis inferioribus: id     quod   uulgo uidemus in tectis nasci.  
  
  
       svbsellivm  
  
, est sella inferior. Varro de lingua  Latina: À sedendo, inquit, sella & selliquastrum, deinde  ab his subsellium ut suscipere quod non planè sapit, sic  subsellium dictum quod     non   planè erat sella. Iuuenalis: Sed  cum fregit subsellia uersu. Florentinus de supellectili legat. l. supellectili. Trapezophora, delphica, subsellia. Item  de acquirendo rerum dominio. l. ideo.  
  
  
       svbsisto  
  
, pro eo quod est hæreo siue dubito:  nam qui incedens subsistit, uidetur de aliqua re deliberare quid agat, ut de Aenea Virg. 1. Aeneid. dixit: Substitit  hic,     arcumque   manu     celeresque   sagittas Corripuit. Callistratus lib. 50. titu. de iure immunitatis. l. semper. Subsisti, inquit, potest an prohibendi sint à præside. Item Vlp. lib. 3.    titulo de procuratoribus. l. seruum. Quantum, inquit, ad        filiumfamiliâs uerum est, in seruo uero subsistimus. Hic  serie uerborum coactus Accursius, non potuit nisi uerè   interpretari, exponens pro eo quod est dubito.  
  
  
       svbstrvere  
  
, est ædificium à fundamentis deficiens fulcire. Hinc substructio dicta parietis fultura.  Vitruuius lib. 1. Non solum in muro, sed etiam in substructionibus. Columella lib. 1. Pro fultura, inquit, & substructione fungetur. Vlpia. lib. 43. titu. de riuis. l. j. Verbo, inquit, reficiendi, tegere, substruere, sarcire continentur.  
  
  
       svccinvm  
  
, gemma est ex gummi arboris glessariæ congelata, quam diximus à Græcis appellari     electrum  .  Iuue. In cuius manibus ceu pinguia succina tritas Cernis  ephemeridas. Mart. Inclusit tenuem succina     gemma   feram.  Plin. de succino     deque   medicamentis ex eo multa lib. 37.
  
  
       svggillo  
  
, as, pro eo quod est contundo, is. Vnde suggillata dicuntur membra quæ sunt contusa, unde  liuores suboriuntur. Plin. lib. 30. Liuentia, inquit, & suggillata pulmones arietum sanant. Idem libro 20. Suggillata & alios liuores legat. Suggillatum, ut inquit Festus, dicitur ex Græco, quod ea pars quæ sub oculis est, ab eis dicitur hipopion. Sed aliquando reperitur suggillo pro eo  quod est derideo, propterea quod qui ex contusione liuores contraxerunt, derideri solent. Vlpianus lib. 47. titu. de  iniurijs. l. item apud     Labeonem  . Si quis, inquit, non ad suggillationem domini iniuriam seruo fecit.  
  
  
       svpellectilis  
  
  appellatione, quæ res contineatur, ex titulo qui est libro 32. digest. de supellectili  legata facile possumus intelligere. Quanquam enim supellex uideatur dici de stragulo tantum, siue lodice, ab eo        quod super lectum imponatur,     etiam   ad alia domus utensilia eius significatio se extendit, imò  & ad alias res quæ   sunt aut possunt alicui ornamento esse. Persius: Tecum  habita, & noris quàm sit tibi curta supellex.  
  
  
       svperficies  
  
, in ædificijs dicitur domus quæ in  alieno solo siue area ædificata est. Itaque fieri potest, ut  eiusdem domus duo sint domini. Alter domus superficiariæ: alter soli. Vnde pulchre Seneca libro tredecimo epistolarum translatione sumpta ex modo loquendi Iurisconsultorum: Philosophia, inquit, nihil aliunde petit, totum opus à solo excitat. Mathematica, ut ita dicam, superficiaria est, in alieno ædificat, accipit prima quorum  beneficio ad ulteriora peruenit. Paulus titulo de damno  infecto. l. damni. Et qui in conducto solo, inquit, superficiem posuit. Item Iabolenus titu. de ususcapionibus. l. eum  qui. Cum ædes, inquit, duabus rebus constent, solo & superficie. Iulianus quoque de legatis primo. l. si fundum.  Appellatione, inquit, ædificij, aut superficiem significat,  aut solum. Caius item titulo de superficiebus. Superficiarias, inquit, ædes appellamus, quæ in conducto solo constitutæ sunt. Dominus uero domus, superficiarius dicitur: ut in titulo de damno infecto. & sæpe aliàs.  
  
  
  
       T  
  
         Tantisper  
  
  quod significat per tantum spatium, siue per tantum tempus, ut inquit Valla,  semper ferè desiderat iungi huic particulæ dum, pro donec. Terentius in Heautontu. Ego te meum esse dici tantisper uolo, dum quod te     dignum   est facias. & paulò post:        Decreui tantisper me minus iniuriæ meo gnato facere,  dum fiam miser. Liuius lib. j. Tantisper dum prisca illa  tota mente repeto. Gellius lib. 6. loco dum, æquiualens posuit quoad: Tantisper, inquit, quoad fieret permutatio.  Vlpianus titu. de tutelis. l. qui tutorem. Dum magis ætati quàm dementi tantisper sit consulendum.  
  
  
       tectorivm  
  
, opus est quod calce aut gypso incrustatum est, & tectorium substantiue pro ipsa calce  siue gypso quod superinducitur. Varro libro 3. de re rustica: Cum uillam, inquit, haberes opere tectorio spectandam. Gellius libro 12. Villas inexcultas & rudes nec tectorio quidem prælitas esse dicit. Per translationem quoque de fœmina cerusata dixit Iuuenalis: Tandem aperit  uultum & tectoria prima reponit. Vlpianus titulo de  damno infecto. l. ex damni. Ob tectoria, inquit, & picturas. Item Proculus titulo de seruitutibus prædiorum urbanorum. l. quidam. Si parietem demolitus sit uicinus,     non     pluris quàm uulgaria tectoria æstimari     debent  . In alia tamen significatione uidetur accipere Paulus in titulo, uti  poßidetis. l. si duo. Si uicinus, inquit, meus in pariete meo  tectoria habeat & in pariete suo.  
  
  
       telvm  
  
, largo quodam modo quicquid nocere potest appellatur. Nam & apud Virgilium     atque   alios autores aliquando pro ense etiam accipitur. Iustinianus tamen libro 4. Institu. titulo de publicis iudicijs. Telum, inquit, ut Caius noster ex interpretatione legum duodecim  tabularum scriptum reliquit, uulgò quidem id appellatur, quod ab arcu mittitur. sed & omne significat quod  manu cuiusque iacitur. dictum ab eo quod in longum        mittitur, à Græca uoce figuratum, teloten enim à longe  significat. quæ uerba Caij iterum ponuntur in titulo de  uerborum significatione. lege, si calumnietur.  
  
  
       temporaria  
  
  res, dicitur quæ ita extruitur ut  ad certum quoddam tempus duret, &      non   in perpetuum.  Plinius libro octauo: Temporario, inquit, euripo ostendit. Idem libro trigesimosexto: Theatri, inquit, temporarij, & uix uno mense futuri. Seneca libro nono epistolarum: Hæ sunt, inquit, amicitiæ quas temporarias populus  appellat. Paulus titulo quibus ex causis. l. ad cognitionem. Exilio, inquit, temporario. Papinianus titulo de  pœnis. l. seruus. Cum seruus per errorem in opus temporarium fuisset datus, expleto tempore domino seruum esse reddendum respondi.  
  
  
       tepidarivm  
  
, locus erat in balneo tepidior,  quemadmodum calidarium, calidior. Celsus lib. 1. Tunc,  inquit, in calidarium transire, ubi tepidario paululum  insudauit. Idem in eodem: Si est balneum ante omnia in  tepidario residere. Vitruuius lib. 5. Sudationes, inquit, quæ   sunt coniungendæ tepidario. Paulus in titulo de seruitutibus præd. urban. l. fistulam. Si talis, inquit, sit usus tepidarij, ut aßiduum humorem habeat, & id noceat uicino.  
  
  
       tessera  
  
  tum pro symbolo, hoc est belli signo accipitur. Virg. 7. Aeneid. It bello tessera signum. tum pro  talis, ut uulgò accipiuntur, nam talus aliud est. Martialis:  Hæc mihi bisseno numeratur tessera puncto. tum pro frumenti quadam mensura, de qua Seruius in illud Virg. 1.    Georg. Numeros impreßit aceruis. tesseras interpretatur, quibus     frumento   numerus designatur. Iuuenalis: Sum      mula ne pereat, qua uilis tessera uenit Frumenti. Sueto.  in August. Ne plebs frumentationum causa frequentius    à negotijs auocaretur, ter in annum quaternorum mensium tesseras dare destinauit. Hinc Persius per diminutionem fecit tesserula. Scabiosum, inquit, tesserula far possidet. Iustin. lib. 11. codicis, titu. de frumento Alexandrino.  l. diurnos. Tesseræ, inquit, designentur. Paulus de legatis  secundo. l. mortuo. Si Titio tessera frumentaria legata  sit. Vlpianus lib. 5. de iudicijs. l. sed & si. Si libertis, inquit,  suis tesseras frumentarias emi uoluerit.  
  
  
       theriaca  
  
, non tyriaca, ut libri medicorum corruptè habent, antidotum est notißimum contra uenena.  de cuius compositione duo extant Galeni opera, alterum  ad Cæsarem, alterum ad Pamphilium, dicta theriaca, à     ther, quod est fera, hoc est uipera. Plinius libro uicesimo  nono. Fiunt, inquit, ex uipera pastilli qui theriaci uocantur à Græcis. Hieronymus in Iouinianum, libro secundo:  Viperæ, inquit, carnes unde theriaca conficitur, quantis  rebus aptæ sunt, norunt medici. De fundo instructo. l.  quæsitum. Theriacam, inquit, & cætera medicamenta.  non tyriacam.  
  
  
       thymelicvs  
  
, interpretatur histrio. quoniam  thymele, es, est pulpitum siue scæna. Apuleius pro magia.  Si choragium, inquit, thymelicum, num argumentarere  uti etiam me Gragidij syrmate histrionis? Augustinus,  lib. 6. de ciuitate dei: Quæ sunt, inquit, illa sacra, quibus  agendis tales elegit sanctitas, quales nec thymelica in se  admittit obscœnitas. Vitru. lib. 5. Ex eo, inquit, scænici &   thymelici separatim nominantur. Vlpianus libro tertio,        titulo de ijs qui notantur infamia. l. athletas. Neque thymelici, inquit, qui certaminibus sacris deseruiunt, ignominiosi habeantur. Item de consecra. dist. 5. cap. non oportet. Sed     utrobique   themelici corruptè legitur.  
  
  
       thlasiae  
  
, siue thlibiæ, quod idem est, Latine dicti qui habent testiculos attritos, appellati sic à  thlao,  quod est frango, siue thlibo quod idem significat. Vlpia.  titulo de uerborum significatione. l. spadonum. Thlibiæ,  inquit, & thlasiæ, sed & si quod & aliud genus spadonum est. Item Paulus ad legem Corneliam de sicarijs. l. si        quoque  . Ii, inquit, qui thlibias faciunt, ex constitutione diui Hadriani in ea sunt causa, qua ij qui castrant.     Vtrobique     mendosi sunt codices recentiores. Accursius tota errat  uia, nunc dicens esse ferramentum castratorium, nunc  uenas quæ inciduntur, nunc id quod uerißimum est, nescire se, quid thlasia aut thlibia sit, cum sit non castratus siue exectus, sed qui ut diximus, attritos habet testiculos, de quo dominus per Mosen scribit in Deuteronomio, capite uigesimo tertio: Non intrabit eunuchus attritis uel amputatis testiculis, & abscisso ueretro ecclesiam  domini.  
  
  
       tyberivs  
  
  Cæsar, Liuij Drusi ex Liuia Drusilla  filius, Augusti deinde priuignus. ab illo ea lege est adoptatus, ut ipse Germanicum Drusi Neronis fratris sui  filium adoptaret. Ex Suetonio in uita Augusti, Tyberij,    & Caij Cæsarum. Iustinia. lib. 1. ti. de adoptionib. Augustus, inquit, non antè Tyberium adoptauit, quàm is Germanicum adoptauerit, ut protinus adoptione facta incipiat Germanicus Augusti nepos esse. Accurs. Imperator,        inquit, uolebat adoptare     quendam   nomine Germanicum,    & Germanicus nolebat consentire. Vnde Augustus callide suasit cuidam nomine Tyberio, ut illum Germanicum adoptaret, quod fecit. Quis talia historiarum portenta fingeret, nisi Accursius, aut Accursij admiratores?  De Tyberio uero tanquam de persona ignota & obscura dixit cuidam Tyberio cum successerit Augusto in imperio. Quòd si historias seculares nunquam legit, nunquam'ne audiuit illud ex Euange. Lucæ   3. Anno decimoquinto Tyberij cæsaris &c.  
  
  
       tympanivm  
  
, margaritarum genus est, ex altera parte sphæricum,     atque   ex altera planum. quasi in tympani effigiem formatum. Plin. lib. 9. ubi de margaritis &   unionibus: Quibus, inquit, una tantum facies est & ab  ea rotunditas, auersis planicies, tympania nominantur.  De auro & argen. leg. l. pediculis. Cum quædam, inquit,  ornamenta mamillarum ex cylindris triginta quatuor    & tympanijs & margaritis detraxisset.  
  
  
       tyrvs  
  
, colonia Syriæ Phœnices, insula quondam,  sed ab Alexandro in continentem translata, unde Luca.  in 3. Et Tyros instabilis,     præciosaque   murice Sidon. Tyriorum coloniæ meminit iuriscons. in ti. de censib.  
  
  
       toga  
  
  prætexta, dicebatur apud Romanos, qua utebantur     pueriusque   in annum octauumdecimum.     tunc   enim  sumebant togam uirilem, quæ  & libera dicebatur. Seneca in epist. Tenes memoria cum prætexta posita sumpsisti uirilem togam. Pueri     quoque   in ea ætate, prætextati     appellabantur  . Iuue. Et prætextatus adulter. Hinc Fest. Pompe. ait: Prætextatis nefas erat obscæno uerbo uti,     ideoque            prætextatum appellabant sermonem, qui nihil obscœnitatis habebat. Vlp. de auro & arg. leg. l. uestis. Puerilia  autem sunt, ueluti togæ, prætextæ, aliculæ, chlamydes, &   pallia, quæ filijs nostris comparamus. Præterea uero appellata est, quoniam purpura uesti intertexebatur.  
  
  
       tomentvm  
  
, est quicquid puluillo aut culcitræ   infercitur, siue illud sit lana, siue pluma, siue     stramentum  ,  siue carices & iunci concisi, quod tomentum circense appellatur, id est uulgare, triuiale, & pauperibus commune, dictum à circo Romano, ubi huiusmodi tomenta uendebantur. Martial. Tomentum concisa palus circense uocatur. concisam appellat paludem, carices & iuncos, qui  ad tomentum concidebantur, quod à temo, quod est incido, dicitur, non ut indocti putant, ab eo quod tum eat. Seneca de uita beata: Si super circense     tomentum   per fascias  ueteris linthei effluens incubabo. Sueto. in Tyberio: Druso, inquit, adeò alimenta subducta, ut cogeretur     ex   culcitra  tomentum mandere. Varro     quoque   de ling. lat. Quod in  culcitra tomentum aliud'ue quid calcabant, ab inculcando culcitra dicta. Vlp. de leg. 3. l. si cui lana. Lanæ, inquit,  appellatione tomentum non continebitur. Expone tu, id  est lana quæ culcitræ inculcata est, nam ea poterat in     dubitationem   uenire. Quod uero Accursius putat genus esse  uestis, uel coopertorium de lana factum, quis non iure  poßit ridere? Nam ut in eadem lege habetur, si lanæ appellatio eatenus     extenditur  , quo ad telam peruenerit, hoc  est ut idem Accursius interpretatur, ut solùm restet texere, nondum tamen est in tela posita. quomodo uestis  siue coopertorium ex lana factum, debet lanæ appella      tione contineri? Quid quod Paulus in eodem titulo expresse dicit: Lana legata uestem quæ ex ea facta sit deberi non placet.  
  
  
       topiarivs  
  
, est operis topiarij artifex. Opus uero topiarium dicitur, quod in uiridarijs topiarij faciunt,  exprimentes uarias figuras animalium     aliarumque   rerum  ex myrto, citro, buxo, hædera,     alijsque   arbusculis, fruticibus, & herbis, quarum natura flexibilis est. Plinius li. 15.    Satiuarum, inquit,     myrtorum   genera topiarij faciunt. Idem  libro 12. ficum Indicam ad opus topiarium dicit pertinere. Et libro 21. de chamædaphne. Topiaria, inquit, herba  inopiam     florum   aliquando supplet. Idem libro 22. acathon  herbam appellat topiariam, quia topiario operi accommodari potest. Cicero ad     Quintum   fratrem: Topiarium  laudaui, ita omnia conuestiuit hædera. Atque ibidem: Vt        denique   illi palleati topiariam facere uideantur. Vlpianus  tit. de fundo instruct. l. instrumenta. Si uiridaria, inquit,  sunt topiaria, accedunt instrumento fundi. Et in eodem  tit. l. quæsitum. Hostiarij, inquit, uel topiarij, & diætarij.  Aphricanus tit. de legatis tertio. l. cum quærerentur. præ  dijs legatis, & quæ eorum     prædiorum   causa empta essent,        neque   topiarium,     neque   saltuarium legatum uideri ait: topiarium enim ornandi, saltuarium autem tuendi & custodiendi fundi, magis quàm colendi causa paratum uideri. Accursius cuiusmodi ornatus esset topiarij, nesciuit,  cum dicit illius officium esse, purgare agrum spinis &   uepribus, & facere fossas. Imò uero eiusmodi serui legato  cederentur,     cum   necessariò ager purgari debeat spinis, &   fossæ      atque   elices     deducendæ     sint,     atque   ad     culturam        pertineant  .  
  
  
          toral  
  
, mappa est quæ toro, id est mensæ imponitur. Varro de lingua latina: Toral, inquit, quod ante  torum. Hora. 1. epist. Ne turpe toral, ne sordida mappa.  Florentinus de supellectili lega. l. de tapetis. Sicut toralia, inquit, quæ stragulorum non sunt. In eodem titu. l. supellectili, ut diximus in uerbo mappa, oralia pro toralia  legitur.  
  
  
       traianopolis  
  
, ciuitas Siciliæ, à Traiano Cæ  sare cognominata, ut ex uerbis iurisconsulti colligimus  in titulo de censibus. In Sicilia, inquit, Selinis & Traianopolis. Sed cum Traianopolis nusquam in Sicilia legatur,     atque   ediuerso Traianopolis oppidum sit Misiæ maioris, atque alterum eiusdem nominis in Piceno Italiæ, interpungenda sunt legis uerba, aut Selinis sit in Sicilia, &   Traianopolis altera ex illis duabus.  
  
  
       traiecticia  
  
  pecunia, dicitur ut Modestinus  lib. 22. tit. de nautico fœnore scribit, quæ trans mare uehitur. & ibidem sæpe. Aphricanus quoque in tit. de actionibus & obliga. l. traiecticiæ pecuniæ. Item codice de ueteri iure enucle. l. tanta. Dicta est     autem   traiecticia, à traijciendo, hoc est transmittendo. unde est frequenter apud  historicos, traijcere     montem  , & traijcere mare, & traijcere flumen, & traijcere exercitum, traijcere merces,  traijcere pecunias. Atque     utrunque   simul traijcere exercitum, mare, flumen. Quare traiecticiæ pecuniæ nomine  ueniet ea quæ permutatur, & transuehitur ultra montes & maria.  
  
  
       trapetvm  
  
, siue trapetus, ut inquit Seruius in  illud Vir. 2. Geor. Venit hyems, teritur sicyonia bacca        trapetis. olearia mola est. Martial. Nec tarteßiacis cedat  tua sylua trapetis. dictum à tero, is, ut Var. de ling. lati.  tradit, uel, ut alij, à trepo quod est uerto, quia molæ oleariæ uertuntur: uel à trepo, quod est premo, ad     priorem   etymologiam allusit Vir. cum dixit, teritur sicyonia bacca  trapetis. ad alteram, uel potius ad     utranque  . Plin. libro 15.    Mox, inquit, trapetis fractæ oliuæ premerentur. Vlpianus titulo locati & conducti. l. sed ades. Trapeta, inquit,  instructa funibus. Accursius instrumentum tantum esse  dicit, sed non cuiusmodi, aut ad quos usus. Quod uero in  ti. de supellectili leg. l. de trapetis. bis scriptum est trapetum, expuncta r, litera, tapetum est legendum, quod nemo dubitat in genere stragulorum esse.  
  
  
       trapezophorvm  
  
, theca erat in qua preciosiores mensæ deferebantur: nam trapeza interpretatur mensa, &  phoreo uel phoresco, quod est fero. Florentinus de supellectili legata. l. supellectili. Trapezophora,  inquit, delphica & subsellia. Cicero tamen ad     Fabium   Gellium pro statua siue signo quod ferebat mensam posuit.  Trapezophoron, inquit, si te delectat, habebit.  
  
  
       trierarchvs  
  
, interpretatur nauis princeps,  nam trieris est nauis habens triplicem ordinem remorum, quæ triremis dicitur. Hierony. Ezechielis capite   30. Egredientur nuncij à facie mea in trieribus. Ad senatusconsultum Trebellianum. l. eius. Fiduciarium, inquit,  reliquit hæredem trierarchum. Item de bono. posseß. l. j.  Nauarchos, inquit, & trierarchos claßium.  
  
  
       trietericvs  
  
, a, um, est illud quod tertio     quoque     anno     contigit  , à tria quòd est tres, &  etos annus. Vir. 4.       Aeneid. Referunt trieterica Bacchi Orgia. Oui. 2. de remed. Ibat ut ædonio     referens   trieterica Baccho. Apuleius  pro magia: Crotalum, inquit, ad trieterica Orgia. Modestinus lib. 50. dig. titu. de pollicitationi. l. septicia. Agonem, inquit, constituo trietericum.  
  
  
       trini  
  
,   æ, a, nomen est distributiuum, quale illud  bini, & quini, & deni,     significatque   cuilibet competere  tria.     Iungiturque   ut alia eiusmodi nomina nominibus pluraliter declinatis. Martialis: Transierint binæ forsan trinæ'ue calendæ. Sillius li. 15. Punicorum: Qui sua nunc trinis deducunt agmina castris. Martianus li. 50. de legatio.  l. sciendum. Præcipitur, inquit, edicto Vespasiani omnibus ciuitatibus, ne plures quàm trinos legatos mittant.  Accursius in erroribus pertinax est, nam qui binos exposuit pro quatuor, quinos pro decem, denos pro uiginti,  hoc in loco trinos pro sex exponit, cum exponendum fuerit trinos, id est quælibet ciuitas tres. Sed quæro iam, non  ab illo, sed ab illius amatoribus, an recte     dictum   sit, quòd  omnes ciuitates non amplius mittere debeant, quàm sex  legatos? significaretur     nanque  , quòd omnes ciuitates simul  sumptæ non amplius essent missuræ quàm sex legatos,  quod est perquàm ridiculum.  
  
  
       triphvs  
  
, potest interpretari delicatus: nam tryphe, es, est delicium, &  tryphao delicior. Vlpia. titulo de    ædilitio edicto. l. idem Offilius. Balbus, inquit, & blesus    & tryphus,     isque   qui tardius loquitur. Vbi tryphum pro  traulo hoc est bleso posuit, & qui quodammodo ex delicijs sic loquitur. Quintilianus libro primo: Illorum delicias reprehendi, qui, s, literam male proferunt.  
  
  
          trochlea  
  
,       instrumentum   est cum orbiculis ad eleuanda & deprimenda onera. Cato de re rusti. Trochleas  Græcanicas binis funibus sparteis. Vitru. lib. 10. cap. 2.   &     3. de trochleis multa, dicta à  trecho, quod est curro. Vlpianus titulo locati. lege, sed addes. Tympanum, inquit, et  trochleas quibus eleuatur prælum.  
  
  
       trozimos  
  
, Græce, maturus siue comestibilis interpretatur. Vnde uua quæ esui adseruatur & quæ non  est apta uino, trozimos à iurisconsulto appellatur in titu. de uerb. signi. l. qui fundum. Qui fundum, inquit, uendidit, pomum excepit, nuces, ficos & uuas duntaxat duracinas, & purpureas, & quæ eiusdem generis essent,  quas non uini causa haberemus, quas Græci trozimus appellant, excepta uideri.  
  
  
       trvlla  
  
, uas est quo     ex   culina in     lauatrinam   aquam  fundunt     atque   ad alia eiusmodi ministeria     comparatum  . Hora. 2. Ser. pro uase potorio uiliori posuit, dicens: Qui Veientanum festis potare diebus Campana solitus trulla. Iuuenal. Si trulla inuerso crepitum dedit aurea fundo. Pomponius de auro & arg. leg. l. & si. Veluti paropsidas, inquit, tabulas, trullas. Paulus de fundo instructo. l. tabernæ. Trullæ, inquit, quæ circa cœnam solent traijci.  
  
  
       tvbvs  
  
, bi, siue sit fictilis, siue ex alia materia, est  fistula per quam aqua deducitur, imò uero aquæductus  ipse tubulis pyxidatis constat. Hispani aranoras appellant. Columella lib. 1. Aqua, inquit, sic habetur eximia, si  fictilibus tubis in contectam cisternam deducitur. Plinius li. 31. Aquam     ex   fonte duci fictilibus tubis utilißimum  est. Seneca lib. 14. epist. Suspensuras balneorum & im      pressos parietibus tubos. Vlpia. tit. de cloacis. l. j. Cloacæ   appellatione & tubus & fistulæ continentur. Et per diminutionem tubulus in eadem significatione. Plinius libro 33. pro cuniculo subterraneo posuit. Hi colores, inquit, in eisdem tubulis inueniuntur. Proculus in titulo de  seruitutibus urbanorum prædiorum. l. quidam. Non licet, inquit, tubulos habere admotos ad parietem communem. Hic Accursius tribulos pro tubulis legit,     interpretaturque   esse uasa lapidea, in superiori lege tubum putat  esse foramen cloacæ.  
  
  
  
       V  
  
         Vadimonivm  
  
  accipitur pro ea     sponsione   quæ   datur in causa grauiori, puta criminali: dictum uadimonium à uadibus, hoc est sponsoribus, quos qui dederit in iudicio, uadere, id est decedere potest     quocunque   libuerit. Autores sunt Acron & Porphyrion in illud Horat. in primo Ser. Ille datis uadibus qui rure extractus in  urbem est. Iuuenal. Differt uadimonia prætor. Et Plinius  in proœmio naturalis historiæ: Propter quod, inquit, uadimonium differri poßit.  
  
  
       valesii  
  
, apud antiquiores dicebantur qui postea  s litera (ut in     plerisque   alijs) in r literam mutata, Valerij  sunt appellati. Fuit autem Valeriorum familia Romæ dicta à Valesio uiro præclaro, nec minus locuplete, in gente Sabina, qui postea Manius Valerius Terentinus cognominatus est, à Terento loco quodam Diti patri sacro, Romæ in campo Martio, in quo aram illi dicatam  ab antiquis primus omnium monstrauit Quintilianus        libro primo: Vt Valesij, inquit, & Fusij, in Valerios, &   Furios uenerunt, ita arbos ætatis fuit. Idem quoque Festus Pompeius scribit in dictione Aurelia familia. Pomponius in titulo de origine iuris. l. necessarium. autor est,  Appium Claudium cæcum fuisse autorem, ut in illis nominibus s, litera in r, transiret. Appius, inquit, Claudius inuenit, ut pro Valesijs Valerij, & pro Furijs Fusij  essent. Hinc est in libro Institutionum titulus de lege Fusia canina. pro eo quod est Furia canina.  
  
  
       valetvdo  
  
,   & ualetudinarius, & nunquam ualitudo & ualitudinarius legendum est in libro digesto.  quoniam sic scriptum esse animaduertit Ludouicus Bonogninus in Pandectis Florentinis, atque apud antiquos  hæc nomina sic proferebantur.  
  
  
       varvs  
  
, uaricus, & uaricosus, quid significent, non  est in promptu. Est autem uarus qui habet crura obtorta,     pedesque   introrsus figens: quemadmodum ediuerso dicuntur uaciæ qui extrorsum crura habent,     idemque   Vatinij, & Vacieni. Plinius: Hinc, inquit, cognomina inuenta,  Planci, Pansæ, Scauri. sicut à cruribus Vari, Vaciæ, &   Vacieni, & Vatinij. Horatius primo Sermonum: Hunc,  inquit, Varum distortis cruribus. Et Persius per translationem: Vel cum fallit pede regula Varo. Inde uaricus,  pro eo qui ex distorsione pedum inæqualiter ambulat.  Ouidius in tertio de arte: Ingentes uarica     fertque   gradus.  Vlpianus titu. de ædilitio edicto. l. Offilius. Varus, inquit,    & Varicus an sanus sit & opinor sanos esse. Accursius  nomina esse dicit illorum qui non possunt recte pronunciare. Varicosus qui à tumentibus & intortis uaricibus        dicitur, uitium est longe diuersum. Iuuenalis: Varicosus  fiat aruspex. & Persius: Dixeris hæc inter uaricosos  centuriones. Vlpianus in eodem titulo: Varicosus, inquit,  sanus non est. Neque est qui ut insipiens modo huc, modo  illuc uadit, quod Accursius somniat: sed, ut diximus, qui  ex nimio labore uenas habet     crurum   intortas & conglobatas, quas Hippocrates appellat cirsas, Aristoteles ixias.  
  
  
       venaliciarivs  
  
, est seruorum mango. Quintilianus: Adolescentem, inquit, apud uenaliciarium repertum. Et iterum: Dedit libertus pecuniam uenaliciario. Iidem & uenalicij dicuntur. Cicero in oratore ad  Brutum: Aphricanos, & Lælios multi uenaliciarij     mercatoresque   superarunt. Caius titulo de ædilitio edicto. l. iustißime. Venaliciarij, inquit, ita societatem coëunt, ut  quicquid agunt &c. Vlpianus quoque: Quia uenaliciarij, inquit, sciunt decurri ad nouitiorum emptionem. Item  Aphricanus de uerborum significatione. l. mercis appellatione. Mella mangones non mercatores, sed uenaliciarios appellari ait.  
  
  
       veneficvs  
  
, non simpliciter est qui uenenum  necandi alterius gratia porrigit, sed quia adhibitis incantationibus quibusdam utitur, qui & maleficus dicitur. Ouidius septimo Metamorphos. de Medea:     Validosque   uenefica succos Mergit in ære cauo. Lucanus in septimo: Pollutas cantu     diroque   uenefica succo. Hinc apud  Iurisconsultos titulus est de ueneficis & sic arijs. Idem &   uenenarius dicitur. Iulius Firmicus libro secundo: Si  Mars Mercurium de diametro aut de quadrato respexerit, faciet uenenarios & maleficos. Callist. titulo de        pœnis. l. capitalium. Venenarij, inquit, capite puniendi sunt.  
  
  
       versicolor  
  
  uestis, inquit Valla, non tam illa  dicitur quæ colorem natiuum mutauit, puta in rubrum,  pallidum, aut nigrum, quàm illa quæ uarium habet colorem. Gellius libro sexto: Tunica, inquit, longa muliebri  indutus & uersicolori pallio. Cicero tertio de finibus:  Plumæ, inquit, uersicolores columbis. Plinius lib. 35. Capita earum mitris uersicoloribus operuit. Vlpianus de legatis tertio. l. si cui lana. De uersicoloribus, inquit, uidendum est. Paulus de auro & argento legato. l. pediculis.  Vestem, inquit, tam coloriam quàm uersicoloriam.  
  
  
       vespilones  
  
,   & uespæ, ut inquit Festus, dicuntur qui funerandis corporibus officium gerunt, non à minutis illis uolucribus, sed quia uespertino tempore eos     efferunt  , qui funebri pompa propter inopiam nequeunt.  Suetonius in Domitiano: Cadauer, inquit, eius populari  sandapila per uespilones exportatum. Apuleius libro Floridorum quarto: Vespilonum manibus extortum uelut  ab inferis postliminio domum retulit. Martialis: Chirurgus fuerat, nunc est uespilo Diolus. Martianus in titulo de solutionibus. l. qui decem. Num ergo & si uespilonem aut aliàs turpem dederit hominem. pro quo mendose legitur uespertilionem. Item Vlpianus titulo ad Senatusconsultum Trebellianum. l. sed sciendum. Vel nomen quidem uespilonis testatoris ferre. Hic Accursius     non     minus insanit, quàm in superiori lege fecerat. Nam utrobique uespilonem intelligendum ait esse nomen infamiæ,  ut si cognominaretur carnifex: ut apud Mart. Postquam        triste caput fastidia uespilonum, Et miseri meruit tædia  carnificis.  
  
  
       vestiarivm  
  
, pro loco ubi reponuntur uestes,  ut apud Plinium libro decimoquinto: Vestiarium, inquit,  contra teredines ac noxia animalia amurca aspergi. Aliàs  uestiarium pro ipsis uestibus, sicut ministerium pro ministris, cibaria pro cibis. Seneca libro de uitæ tranquillitate: Familia uestiarium petit     uictumque  . Scæuola, titulo  de annuis legatis. l. annua. Ac per hoc, inquit, neque uestiaria, neque cibaria his debeantur. Iabolenus titulo soluto matrimonio. l. in his. Seruis, inquit, uxoris uir nummos in uestiarium dederat.  
  
  
       veterator  
  
, seruus is dicitur qui diu seruiuit,    & qui ex uetustate callidus est, quemadmodum ediuerso  nouitius, qui nouus est in seruitio. Festus: Veteratores,  inquit, callidi dicti à multa rerum gerendarum uetustate. Donatus in illud Terentij in Andria: Quidnam hic  uult ueterator sibi. Veterator, inquit, est uetus in astutia.  Vlpianus titulo de ædilitio edicto. l. præcipiunt. Præcipiunt, inquit, ædiles, ne ueterator pro nouitio ueneat. Atque ibidem: Quia uenaliciarij sciunt facile decurri ad nouitiorum emptionem, idcirco interpolant ueteratores.  
  
  
       veterinarivs  
  
, est ueterinarum medicus. Est  autem ueterina iumentum, uel à uehendo dictum, ut putauit Cato, referente Festo Pompeio, uel ut Opilius, ueterinam dici uoluit, quasi uterinam, quod ad     uentrem   onus  religatum gerat: inde ueterinaria, medicatiua iumentorum ars. Columella libro octauo: Veterinariæ medicinæ   prudens esse debet pecoris magister. Callistratus titulo        de iure immunitatis. l. quibusdam. Accursius: Qui fodiunt, inquit, aurum & argentum, aut qui faciunt uitra.  sed hoc diuinare est.  
  
  
       viaticvm  
  
, ci, est pecunia illa quæ in uiæ sumptus alicui datur. Cicero de senectu. Quo minus uiæ restat, eo plus uiatici quærere. Plinius Cæcilius de Martiale: Prosequutus, inquit, eram uiatico sedentem. Inde Viaticulum, paruum uiaticum. Apuleius libro septimo de  asino: Viaticulum, inquit, mihi corrasi. Vlpianus libro  quinto, titulo de iudicijs. l. si longius. Egestate, inquit, Romæ laboraret uiaticulo suo non recepto quod ad sumptus pater ei destinauerit. Accursius ignorans quid uiaticum sit: quod propter impensas, inquit, in scholis datur.  quia suprà dixerat, studiorum causa.  
  
  
       viatores  
  
, inquit Festus, appellabantur qui magistratibus parebant, eo quòd plerunque ex agris homines euocabantur à magistratibus, & frequens erat eorum ab agris in urbem uia. Plinius libro decimo octauo:  Cincinato uiator attulit dictaturam. Tales tunc uiatores  erant, quibus idipsum nomen inditum est subinde ex  agris senatum     ducesque   accersentibus. Vlpianus titulo de  rebus eorum qui sub tutela. l. magis. Dari, inquit, uiatorem qui ei renunciet.  
  
  
       vicarivs  
  
  seruus, dicitur ille, quem atriensis seruus substituit. Itaque uicarius dicitur serui seruus. Martialis: Esse sat est seruum, iam nolo uicarius esse. Plautus  in asinar. Sticho, inquit, uicario ipsi tuo. cui Leonidas  Atriensis respondet: Mihi scio     uicarium   esse. Vlpianus titulo de legatis tertio. l. seruos. Vicarios seruorum suorum        numero non     contineri  . Idem in titulo de peculio legato. l. si  peculium legetur. Recte igitur atque Latine Pontifices  appellant se uicarios, hoc est, seruos serui Petri, qui se  appellat seruum  iesv christi  in suis canonicis.  sed Petrus non uicarius  christi, quia non est seruus serui.  
  
  
       vienna  
  
, ciuitas est Allobrogum in Gallia Narbonensi, cuius meminit Iurisconsultus, titulo de censibus.  
  
  
       vinacivm  
  
, uel uinacius proprie acini semen est.  Acinus     autem        granum   uuæ. Cato tamen in libro de re rustica, pro acinis musto exhaustis uinacium posuit. Dolia,  inquit, quibus uinacios condat decem habeat. Vlpianus  quoque titulo de furtis. l. si quis uxori. Vuarum, inquit,    & musti & uinaciorum nomine furti agere potest.  
  
  
       vindicta  
  
, uirga Prætoris erat, qua seruo imposita illum faciebat liberum. Persius: Vindicta postquam meus à prætore receßi. unde per metonymiam,  uindicta pro libertate aliquando. Ouidius de remed. Vindictæ quisque fauete suæ. & ibidem: Optima uindictæ   proxima quæque dies. Dicta est autem uindicta à uindicando, hoc est in libertatem asserendo, uel à Vindicio seruo Vitelliorum, qui coniurationem de reddenda urbe  Tarquinijs patefecit. de quo Liuius libro secundo. &   Pomponius de origine iuris. lege, necessarium. Titulus est  præterea in libris digestorum, de manumißis uindicta.  
  
  
       viriolae  
  
, armillæ erant ex gemmis     margaritisque   auro cælatis, quæ  & uiriæ dicebantur. Plinius libro  trigesimotertio: Vt habeant quidem in lacertis iam quidem & uiri, quod     ex   Dardanis uenit, atque itaque Dar      danium uocabatur, uiriolæ celticæ dicuntur uiriæ celtibericæ, habeant fœminæ in armis     digitisque   totis, collo &   auribus. Itaque uult Plinius quod Dardanium sit armilla, quoniam à Dardanis uenit, Viriola qua utuntur Celtæ, id est, Galli: Viria, qua Celtiberi, id est, Hispani. Vlpianus titu. de auro & argento legato. l. argu. Armillæ,  inquit, uiriolæ, annuli præter signatorios. & infra. l. medico. Lineas duas ex margaritis, & uiriolas ex smaragdis.  Paulus de optione & electione leg. l. si tibi. Si ex quatuor, inquit, uiriolis duæ.  
  
  
       vitis  
  
, centurionis gestamen erat, ad fustigandos  milites pigre munera sua obeuntes. de qua in uerbo Centurio multa diximus.  
  
  
       vniones  
  
, dicuntur margaritæ grandiores, dicti  ab eo ut Plinius libro nono scribit, quod nulli duo reperiantur indiscreti: unde nomen unionum, inquit, Romanæ imposuere deliciæ. de auro & argento legato. l. seia.  Legauit, inquit,     unionem   cum hyacinthis, & postea unionem soluit.  
  
  
       vrinatores  
  
, dicuntur qui subter aqua natantes tempore multo     continent   spiritum, ab eo quod est urino, as, uel urinor, aris. Varro de lingua Latina: Vrnæ, inquit, dictæ quod urinant in aqua haurienda. Vrinari enim  est in aqua mergi. Plinius libro secundo: Vrinantibus in  quamlibet profundam aquarum altitudinem. Idem lib. 9.    Has, inquit, urinantium cura capi. Idem libro undecimo:  Eadem est causa quare sub aqua diu Ranæ  & diu Phocæ urinentur. Callistratus ad legem Rhodiam de iactu.  lege, nauis. Merces per urinatores extractæ. Audi som      nium Accursij: Qui ita, inquit, subtiliter perpendunt &   uident sub aqua, sicut medicus per urinam perpendit    ægritudinem.  
  
  
       vvlpianvs  
  
  an Vlpianus dici debeat Iurisconsultißimus Alexandri Cæsaris ille assessor, multi dubitant: quæ ambiguitas ex Pandectarum Florentinarum  lectione tollitur, in quibus semper Vulpianus per duplex  u, alteram consonantem, alteram uocalem scribitur.  
  
  
  
       X  
  
         Xenivm  
  
, interpretatur munus quod hospitibus  datur. Nam xenos interpretatur hospes. Vitruuius libro sexto: Primo, inquit, die Græci hospites inuitabant ad cœnam, postero mittebant pullos, oua, olera,  poma,     reliquasque   res agrestes. Ideo pictores qui ea quæ   mittebantur hospitibus, picturis imitabantur, xenia appellarunt. Martialis: Omnis in hoc gracili xeniorum turba libello. & sequitur: Hæc licet hospitibus pro munere  disticha mittas. Inde per diminutionem xeniolum. Apuleius libro secundo de asino: Mittit byrrhena mihi xeniola, porcum optimum & quinque gallinulas. Vlpianus libro primo, titulo de officio procons. l. solent. Non,  inquit, in totum xenijs abstinere debet proconsul. & paulò post: Quantum ad xenia, inquit, pertinet uetus prouerbium est &c.  
  
  
       xenodochivm  
  
, interpretatur hospitium, quod  hospitibus & peregrinis publicitus siue priuatim patet,  Hieronymus in quadam epistola ad Pammachium: Audio te     xenodochium  , in portu fecisse Romano. In codice Iu      stiniano titu. de sacrosanctis ecclesijs. l. illud. l. sancimus.  l. si quis. Item de episcopis & clericis, tum xenodochium,  tum xenon appellatur.  
  
  
       xenoparochvs  
  
, is est qui publice munera hospitibus contribuit, quia xenos hospes interpretatur, &   parochus tributor. Archadius lib. 50. tit. de muneribus. l.  munerum. Tabularij, inquit, uel xenoparochi ut in quibusdam ciuitatibus.  
  
  
       xerolophvm  
  
, locus erat celebris     Bizantij  , quæ   Constantinopolis postea cognominata est. Priscianus libro primo de octo partibus orationis: Epigrammata, inquit, quæ egomet legi in tripode uetustißimo Apollinis, qui stat in xerolopho Bizantij scriptus. Idem libr. 6.    Ostendunt, inquit,     epigrammata   uetustißima quæ  & literis uetustißimis scripta in multis tripodibus legi, & maxime in tripode Apollinis, qui est Constantinopoli in  loco quem Xerolophon     uocant  . Iustinianus libro quarto        Institutionum  , titulo de publicis iudicijs. Quod nos, inquit,  telum appellamus, illi telos appellant. admonent, inquit,  nos epigrammata in Xerolopho scripta. Et sequitur epigramma Græcum.  
  
  
       xystici  
  
, dicuntur athletæ, dicti à xysto, qui, ut  ait Vitruuius libro sexto, est porticus ampla latitudine,  in qua athletæ per hyberna tempora exercebantur. Suetonius in augusto: Xysticorum certationes, aut gladiatorum pugnas seuerißime semper egit. Idem in Galba: Si  quid scænici aut xystici donatum olim uendidissent. Vlp.  ti. de ijs qui notantur infamia. l. athletas. pro eo quod esse debuit, xystici, xesustici corrupte legitur.  
  
  
  
          Z  
  
         Zythvm  
  
, potus est quem     ex   frugibus excogitauit Aegyptus. unde à Columella pelusiacum cognominatur in horto,     cum   dicit, Et pelusiaci proritet pocula zythi. Vlp. ti. de tritico & uino legato. l. si quis. Zythum, inquit, & cætera pro hominum affectione.  
  
  
       zona  
  
, non tantum pro cingulo accipienda est, sed  aliquando etiam pro marsupio & loculis nummorum refertis accipitur. Apuleius lib. 7. de asino: Plotina, inquit,  preciosißimis monilium & auro monetali zonis refertis  incincta. Suetonius quoque scribit Vitellium zonam se  aureorum plenam circundedisse. Spartianus etiam Pescenium nigrum Imperatorem iußisse, ne milites in zonis  nummos aureos uel argenteos portarent ad bellum. Lampridius quoque Alexandrum Cæsarem dicere     solitum   ait,  Miles non timet, nisi uestitus, calceatus, & satur, & aliquid in zonula habens. Et ferè hæc est consuetudo Hispanorum, ut cingulo bursam escariam applicent, in qua  portent nummos. Itaque Saluator noster discipulis interminatur, ne portent zonam. In hoc significatu accepit Vlp. in titu. de bonis damnatorum. l. diuus. Neque si  zonam, inquit, circa se habuerit: protinus aliquis sibi uindicare debebit. Accursius putauit zonam esse cingulum  magni precij.  
  
  
  
  
          EX OBSERVATIONIBVS    Aelij Antonij Nebrissensis in libros Iuris Ciuilis.    
  
       DE GLAVCO ET DIOMEDE,  ACCVRSII SOMNIVM.  
  
       Est in praefatione di    gestorum peroratio Iustiniani Imperatoris in hæc uerba: Incipite igitur legum doctrinam eis Dei gubernatione  tradere, & uiam aperire, quam nos inuenimus, quatenus fiant optimi Iustitiæ  & reipub. ministri, & uos maximum decus in omne æuum sequatur.  Quia nostris temporibus talis Legum inuenta est permutatio, qualem apud Homerum patrem omnis uirtutis, Glaucus & Diomedes inter se faciunt dißimilia permutantes. & subdit carmina Homeri sumpta ex 7. Iliados libro, ubi narrat quo pacto in obsidione Troiana  Diomedes cum Glauco Hippolochi filio congressus, cœ  pit ab illo quærere quis esset,     quibusque   maioribus ortus.  Cui Glaucus se Bellerephontis nepotem,     Hippolochique     filium esse respondit.     Cumque   Diomedes uetus hospitium  Oenei     Bellerephontisque        utriusque   auorum fuisse intelligeret, pugna abstinuit, atque ita commutatis armis digressi sunt, quasi pignus amoris alter alterius reportantes.  Fuerunt autem Glauci arma aurea centum bobus æstimata, Diomedis ærea nouem boum. Quod Accurs. nescio quibus furijs agitatus, exponens ait: Diomedes cum        rediret per mare à Troiana uictoria, indigebat uino, &   inuenit Glaucum iuxta mare abundantem uino & carentem equis, at ipse multos habebat equos, quos in prælio  habuerat, & ita dedit illi de equis inutilibus pro uino necessario & utili sibi, & Glaucus dedit     uinum   superfluum,    & accepit equos necessarios, sic & nos fecimus permutationem de inutili modo legendi ad utilem.     Hucusque   Accursius. Omitto corruptißimum et mille acyrologijs deprauatum dicendi genus. Vbi legit ille bonus uir hæc historiarum portenta, aut quis illum docuit in rebus quarum ignoratione tenebatur, diuinare? Aliud est enim, ut  diuus Hierony. scribit, esse uatem, aliud interpretem: illic spiritus neutra prædicit, hic eruditio & uerborum copia ea quæ intelligit interpretatur. Quod si fuisset Accursio mixtum cum pudore iudicium, aut omnino tacuisset ijs de rebus quas ignorabat, aut ea scriberet quæ de  Glauco & Diomede ab autoribus memoriæ prodita  sunt, Homero præsertim, quem Iustinianus citat testem.  Quod si Accursius Græcas literas ignorabat, didicisset  saltem latinas, in quibus libro primo Sermonum Horatij legeret: Aut si disparibus bellum incidit aut Diomede, Cum Licio Glauco discedat pigrior ultro Muneribus  mißis.     Atque   apud Martialem lib. 9. epigrammaton: Tam  stupidus nunquam nec tu puto Glauce fuisti, Chalcea donanti chrysea qui dederas. Aut quoniam Iuris libros interpretabatur, illud saltem quod Aristoteles libr. 5. ethicorum cum de iustitia & iure dissereret, scripsit: Volenti, inquit, non fit iniuria, sed qui sua donat, ut Homerus  de Glauco scribit, dedisse eum Diomedi arma aurea pro        ferreis, centeni precij pro noueni, huic iniuria non fit.  Aut imitaretur saltem pudorem sancti Thomæ qui locum illum exponens, nihil tale somniat quale Accursius,  sed tantum ab ignorantia interpretis deceptus, dixit accepisse Diomedem centum boues pro nouem, cum Homerus dicat arma æstimata precio centum boum, pro armis nouem boum, quod & Pli. lib. 33. affert. Quanquam  Homerus inquit admiratus aurum, æstimationes rerum  ita fecit, ut centum boum arma permutasse Glaucum diceret, cum Diomedis armis nouem     boum  . & hoc est quod  Iustinianus dicebat talem permutationem legum antiquarum pro nouis esse     factam  , qualis fuit Glauci & Diomedis, hoc est, centeni precij pro noueni.  
  
  
       DE LEGATIS ATHENAS    mißis Somnium Accursij.    
  
     pomponivs  lib. primo Digest. sub titulo qui est  de origine iuris: Placuit, inquit, publica autoritate     decem     constitui uiros, per quos peterentur leges à Græcis ciuitatibus, ut ciuitas fundaretur legibus quas in tabulis  eburneis perscriptas pro rostris composuerunt. Audite nunc obsecro uos ægrotantis Accursij somnia uana:  Antè, inquit, quàm hoc fieret, miserunt Græci Romam  quendam sapientem, ut exploraret an digni essent Romani legibus, qui cum Romam uenisset, Romani cogitantes quid poterat fieri, quendam stultum ad disputandum cum Græco posuerunt, ut si perderet, tantum derisio esset. Græcus nutu disputare cœpit, & eleuauit unum  digitum, unum Deum significans. Stultus credens quod        uellet cum uno oculo decæcare, eleuauit duos & cum eis  eleuauit etiam pollicem, sicut naturaliter euenit, quasi  cæcare eum uellet de utroque. Græcus autem credidit  quod trinitatem ostenderet. Item Græcus apertam manum ostendit, ut ostenderet omnia nuda & aperta Deo.  Stultus autem timens maxillatam sibi dare, pugnum clausum quasi repercussurus leuauit, Græcus intellexit quod  Deus omnia clauderet palma: & sic credens Romanos  dignos legibus, receßit. O miserrimam sæculi nostri conditionem, qui hæc audimus & patimur. Ecquis unquam  talia deliramenta nisi à mulierculis lanificio intentis audiuit? & non uidet homo perditus non habita ratione  temporum & personarum sibijpsis repugnantia dicere?  Quòd si tanta erat illi historia mentiendi libido, at debuit saltem aliquid dicere quod nos falleret. Nunc uero  ea per crapulam ructat, quæ nec credent pueri, qui nondum ære lauantur. Nam si quod hoc in loco Pomponius  scribit, constat esse factum trecentesimo altero anno ab  urbe condita, hoc est, ante natalem Christianum annos  circiter quadringentos quinquaginta, quo pacto Græ  cus & Romanus de trinitate personarum atque unitate substantiæ in diuinis disputare     poterant  ? hoc ne Ezras  quidem fecisset, doctißimus illa tempestate legis interpres, nedum homines in falsa deorum gentilium religione  occupati. Aut si tam diligens in historia esse uolebat, illud potius annotare debuit, Romanarum rerum scriptores non quod Pomponius scribit creatos esse decem uiros  per quos leges peterentur, sed cum prius deferendis legibus inter Romanos conueniret, de latore tantum disce      ptarent missos esse tris legatos Athenas,     iussosque   inclytas Solonis leges describere, &      aliarum   Græciæ ciuitatum  instituta     moresque   pernoscere. Postea uero quàm illi redierunt, creatos decem uiros condendarum legum & iuris dicundi causa. Quod uero Pomponius scribit tabulas  fuisse eburneas, Dionysius Halicarnaseus diligentißimus  antiquitatum     Romanarum   scriptor libro nono æreas fuisse memoriæ prodidit.     Quodque   idem autor scribit tabulas  in foro positas, non est diuersum ab eo, quod Pomponius  tradit positas esse pro Rostris: nam Rostra     templum   erat  in foro Romano quod placuit exornari Rostris nauium,  quas ab Anciatibus acceperant, non ut Accursius delirat  pyratarum. Illud uero perquam     ridiculum  , quod in re manifesta dubitans, pro rostris exponit ante oculos & ora  hominum. Ab Hispano, opinor, aliquo id didicerat, quoniam Hispane facies rostro appellatur.  
  
  
       MVTIVS PRO FABIVS.  
  
     idem  Pomponius in eodem titulo de origine iuris:  Q. inquit, Mutius qui ad Carthaginienses missus legatus, cum essent duæ tesseræ positæ, una pacis, & altera  belli, arbitrio sibi dato utram uellet referre Romam,        utranque   sustulit, & ait Carthaginienses petere debere        utram   mallent accipere. Atqui non Q. Mutius, sed Q. Fabius fuit, qui cum Valerio Flacco missus est Carthaginem legatus, ut nisi Hannibal uiolator fœderis dederetur, bellum Carthaginiensibus indiceret. Hic Fabius,  Pamphilus cognominatus est, ad differentiam illius Fabij qui in eodem secundo bello Punico singularem ope      ram Reipu. nauauit, atque tum maximus, tum uerricosus, tum ouicula dictus est. Atque ea propemodum Fabium Pamphilum fecisse coram Carthaginiensibus quæ   Pomponius refert, autores sunt Polybius, Liuius, Plutarchus. Silius præterea lib. secundo Punicorum:  
  
       Non ultra patiens Fabius texisse dolorem,  
       Concilium exposcit propere,     patribusque   uocatis,  
       Bellum se gestare sinu     pacemque   profatus.  
       Quid sedeat legere, ambiguis neu fallere dictis  
       Imperat, at sæuo neutrum renuente senatu  
       Ceu clausas acies     gremioque   effunderet arma,  
       Accipite infaustum Libyæ      euentuque   priori  
       Par inquit bellum, & laxos effudit amictus.  
  
  
     tam  insigne mendum non debuit Accursius dißimulare,     atque   intactum relinquere, ubi non in parte, sed in toto error committitur. Nam quid habent simile Mutius    & Fabius? nempe hoc quod Thais & Hermione.  
  
  
       COLVMNARIVM PRO    Colum Niuarium.    
  
     pomponivs  Iurisconsultus in lib. dig. tit. de auro    & argento leg. In argento, inquit, potorio utrum id duntaxat sit quo bibi poßit, an etiam id quod ad præparationem bibendi comparatum est, ueluti columnarium &   urceoli. Quod uasis genus columnarium sit nullus     unquam     scripsit, sed     neque   legit, præter unum Philippum Beroaldum, uirum alioqui singulari eruditione, qui ex huius legis deceptus lectione, putauit esse poculi genus, & Accursium, qui anglisteriam interpretatur, sic Itali uulgo        appellant ampullam uitream longioris colli. Ego uero  cum columnarium esse nihili uerbum pro comperto haberem, cœpi mecum recogitare quid columnarij loco  substituerem, cum subito fuit mihi præsto Martialis  poëtæ distichon, cuius lemma est, Colum     niuarium  .     Cumque     adhuc subdubitarem, an pro columnario colum niuarium  reponerem, legi sequens distichon, cuius index est, Vrceoli ministratorij. Exilui præ nimia lætitia,     atque   cœpi mihi  ipsi gratulari, quod locum alijs incognitum atque intactum mea diligentia restitui. Quid uero colum niuarium  fuerit, reliquum est ut ostendamus. Fuit consuetudo apud  maiores nostros, non modo colare uina, ut essent molliora     defœcatioraque  , uerùm etiam aquam per niues transmittere, quo fieret gustui suauior. Instrumenta uero ad percolandum erant cola minutißimis uiminibus contexta,  aut ex sacco lineo siue cilicino. Virgilius secundo Georg.  Tu spisso uimine qualos     Colaque   prælorum fumosis diripetectis. De colatorio sacco Martialis in disticho, cuius  lemma est, saccus niuarius: Attenuare niues norunt &   linthea nostra, Frigidior colo non salit unda tuo. Plinius  decimoquarto: Vtilißimum omnibus sacco uiribus fractis. Idem decimonono: Inueterari uina     saccisque   castrari.    & uigesimotertio libro: Vt plus, inquit, capiamus, sacco  frangimus uires. Atque iterum Martialis: Turbida sollicito transmittere cecuba sacco. & Horatius secundo Sermonum: Integrum perdunt lino uitiata saporem. Quod  Porphyrion exponit sacco percolata. Cum     itaque   Martialis duo disticha continuata scripserit, alterum de colo niuario, alterum de sacco niuario,     subdideritque   statim ur      ceolos ministratores, quis non uidet apud Pomponium  legendum esse colum niuarium, cum præsertim euestigio  sequatur & urceoli? Quid, quod sensus pulchre coit,     atque     satisfacit ei quod uenire potuit in dubitationem, an uidelicet uasorum     potoriorum   appellatione ueniant uasa quibus non bibimus, sed præparantur     ordinanturque   ad id  quod bibendum est, ut colum & saccus per quæ colantur       uina     niuesque  , atque præter ea urceoli, quibus uinum &   aqua discumbentibus ministratur. Non quod Accursius & Philippus putabant esse uasa  potoria. Esset nanque sensus legis ridiculus, si dixeris appellatione uasorum potoriorum uasa potoria  contineri.    
  
     FINIS.  
  
  
      
          Index rerum quæ   IN HOC IVRIS CIVI  lis Lexico continentur.    
  
  -   
         A    
  -           A  Bax  pag. 3    
  -        Abactores   4  
  -        Abrogare   5  
  -        Acapna   6  
  -        Aconitum   7  
  -        Ad præpositio  ibidem    
  -        Addico   8  
  -        Adrogare   9  
  -        Adulterina   10  
  -        Aedicula   11  
  -        Aestimo  ibid.    
  -        Agnus   12  
  -        Agrippinensis  ibid.    
  -        Agonotheta  ibid.    
  -        Album   13  
  -        Algidum  ibidem    
  -        Allego   14  
  -        Alueus  ibidem    
  -        Ambitus  ibidem    
  -        Amphora   15  
  -           Aminæum  ibidem    
  -        Amurca   16  
  -        Anadema   17  
  -        Analogistæ   ibidem    
  -        Angaria  ibidem    
  -        Animaduerto  ibid.    
  -        Ancones   18  
  -        Anniculus  ibidem    
  -        Annona  ibidem    
  -        Annua   19  
  -        Antiades  ibidem    
  -        Antidorum   20  
  -        Antidotum  ibidem    
  -        Antinomia  ibidem    
  -        Antoninus & Seuerus   21  
  -        Apocha  ibidem    
  -        Apolides  ibidem    
  -        Apostoli  ibidem    
  -        Apparitores  ibidem    
  -        Appendicius   22  
  -              Aquiminarium   22  
  -        Arcarius  ibidem    
  -        Archiatros   23  
  -        Archigeron  ibidem    
  -        Archigubernius  ibidem    
  -        Archimandrita  ibidem    
  -        Archimimus   24  
  -        Architectus  ibidem    
  -        Area   25  
  -        Arelatensis  ibidem    
  -        Arena  ibidem    
  -        Areseusa   26  
  -        Argentarius  ibidem    
  -        Armentum  ibidem    
  -        Armilla  ibidem    
  -        Arra   27  
  -        Artemo  ibidem    
  -        Assessores   28  
  -        Athleta  ibidem    
  -        Atrienses  ibidem    
  -        Attellanus   29  
  -        Autorare  ibidem    
  -        Aurum   30  
  
  
  -   
         B    
  -        B  Aluca   30  
  -        Bannum   31  
  -        Bapheus  ibidem    
  -        Bastagarij   32  
  -        Berytos  ibidem    
  -           Biblius  ibidem    
  -        Bibliotheca   33  
  -        Bidens  ibidem    
  -        Bini  ibidem    
  -        Bissextus   34  
  -        Byßicus  ibidem    
  -        Bombycinus   35  
  -        Bona  ibidem    
  -        Bractearius  ibidem    
  -        Brephotrophium   36  
  -        Bubulcus  ibidem    
  -        Buccinum  ibidem    
  -        Buprestis   37  
  -        Burdo  ibidem    
  
  
  -   
         C    
  -        C  Aballus   37  
  -        Cacabus   38  
  -        Caducum  ibidem    
  -        Cæduus  ibidem    
  -        Cæmentum   39  
  -        Caius  ibidem    
  -        Calata  ibidem    
  -        Calcaria   40  
  -        Calculator  ibidem    
  -        Calendarium  ibidem    
  -        Caligatus   41  
  -        Camelasia   42  
  -        Cannabis  ibidem    
  -        Cancelli  ibidem    
  -              Cancello   43  
  -        Cantharis  ibidem    
  -        Cantharus  ibidem    
  -        Capitale   44  
  -        Capitium  ibidem    
  -        Capitulum  ibidem    
  -        Capsarij   45  
  -        Careum  ibidem    
  -        Carrum   45  
  -        Carthaginienses  ibidem    
  -        Caßiopa   46  
  -        Castellum  ibidem    
  -        Catadromus   47  
  -        Cauma  ibidem    
  -        Cauillatio  ibidem    
  -        Caupo  ibidem    
  -        Causarij   48  
  -        Causor  ibidem    
  -        Cauterium  ibidem    
  -        Cedere diem   49  
  -        Cellarium  ibidem    
  -        Cenotaphium  ibidem    
  -        Censeo   50  
  -        Centones  ibidem    
  -        Centurio   51  
  -        Certamen  ibidem    
  -        Certiorem facere  ibid.    
  -        Ceruisa   52  
  -        Character  ibidem    
  -           Charta  ibidem    
  -        Chirographum   53  
  -        Choma  ibidem    
  -        Chrissamos   54  
  -        Cidonium malum  ibidem    
  -        Cymbium  ibidem    
  -        Cilicium  ibidem    
  -        Cingere   55  
  -        Circeiensis  ibidem    
  -        Circenses ludi  ibid.    
  -        Circitores   56  
  -        Circulatores  ibid.    
  -        Circunscribere   57  
  -        Circunuenire  ibidem    
  -        Cisterna  ibidem    
  -        Citreæ mensæ     58  
  -        Clandestinus  ibidem    
  -        Clauus  ibidem    
  -        Clauus morbus   59  
  -        Cliuosa loca  ibidem    
  -        Cloaca  ibidem    
  -        Coalluere   60  
  -        Coccum  ibidem    
  -        Cœliaci   61  
  -        Cœmiterium  ibidem    
  -        Cœnaculum  ibidem    
  -        Cœtus  ibidem    
  -        Collegium  ibidem    
  -        Colludere   62  
  -              Colum niuarium  ibidem    
  -        Comes   63  
  -        Comitia  ibidem    
  -        Commeatus  ibid.    
  -        Commeatalis   64  
  -        Commentum  ibid.    
  -        Commentariensis  ibid.    
  -        Committere   65  
  -        Commune  ibidem    
  -        Compendium  ibid.    
  -        Competenter  ibid.    
  -        Compilare   66  
  -        Compingere  ibidem    
  -        Concameratio  ibid.    
  -        Conclaue  ibidem    
  -        Concinnare   67  
  -        Conditura  ibidem    
  -        Congiarium  ibidem    
  -        Contignatio  ibid.    
  -        Continens   68  
  -        Conturbo  ibidem    
  -        Corbis  ibidem    
  -        Corinthium æs   69  
  -        Corpus  ibid.    
  -        Corradere   70  
  -        Corriuales  ibidem    
  -        Cotidie  ibid.    
  -        Cotoria  ibidem    
  -        Cretæfodina   71  
  -           Crinale  ibidem    
  -        Cucuma  ibidem    
  -        Culleus   72  
  -        Cuppa  ibid.    
  
  
  -   
         D    
  -        D  Actylotheca   73  
  -        Damno  ibi.    
  -        Daphnensis  ibidem    
  -        Dardanarius   74  
  -        Decedere  ibid.    
  -        Decido  ibidem    
  -        Decisio   75  
  -        Decoctores  ibidem    
  -        Decuriones  ibidem    
  -        Dedititij   76  
  -        Definio  ibidem    
  -        Defrutum  ibid.    
  -        Deglabrare   77  
  -        Delator  ibidem    
  -        Delibrare  ibidem    
  -        Delphi  ibidem    
  -        Delphicæ mensæ   ibidem    
  -        Deminuo   78  
  -        Demolior  ibid.    
  -        Deni  ibid.    
  -        Depectus   79  
  -        Deserere  ibidem    
  -        Desidero  ibidem    
  -        Diæta   80  
  -              Diathetum  ibidem    
  -        Dienses   81  
  -        Diffundere  ibidem    
  -        Diffundi  ibidem    
  -        Digitus   82  
  -        Diœcesis  ibidem    
  -        Diplomata  ibidem    
  -        Dispungere   83  
  -        Dißidium  ibidem    
  -        Distrahere  ibidem    
  -        Diuortium   84  
  -        Dolium  ibidem    
  -        Dolones  ibidem    
  -        Donaria   85  
  -        Duracinæ   ibidem    
  
  
  -   
         E    
  -        E  Ditus   85  
  -        Effringere  ibidem    
  -        Electri genera   86  
  -        Elenchus  ibidem    
  -        Elogium   87  
  -        Elusco  ibid.    
  -        Emansor   88  
  -        Emblemata  ibidem    
  -        Emeriti  ibidem    
  -        Emerita  ibidem    
  -        Emiseni   89  
  -        Emphyteosis  ibid.    
  -        Emphracta  ibid.    
  -           Emplastrum  ibid.    
  -        Epidemitici   90  
  -        Episcopus  ibidem    
  -        Epistomium  ibidem    
  -        Epitome  ibidem    
  -        Epulum   91  
  -        Eremodicium  ibid.    
  -        Ergasterium  ibid.    
  -        Errones  ibidem    
  -        Etiam   92  
  -        Etiamnum  ibidem    
  -        Euestigio  ibidem    
  -        Exacta  ibidem    
  -        Exaggerare   93  
  -        Exautorare  ibid.    
  -        Exconsul  ibidem    
  -        Exemptilis   94  
  -        Expungere  ibid.    
  -        Extricare  ibidem    
  
  
  -   
         F    
  -        F  Alx   94  
  -        Familia   95  
  -        Ferruminare  ibid.    
  -        Figlina  ibidem    
  -        Fiscus   96  
  -        Flauius  ibidem    
  -        Fomenta   97  
  -        Forma  ibidem    
  -        Fugitiuus  ibidem    
  -              Fulcimentum  ibid.    
  -        Fultura   98  
  -        Fullo  ibidem    
  -        Fundus  ibidem    
  
  
  -   
         G    
  -        G  Arum   99  
  -        Genius  ibid.    
  -        Germanicus  ibidem    
  -        Gymnasium   100  
  -        Glans  ibid.    
  -        Glarea  ibidem    
  -        Glaucinum   101  
  -              Grammatophylacium     ibid.    
  -        Grassari  ibidem    
  -        Gutturosus  ibidem    
  
  
  -   
         H    
  -        H  Amus   102  
  -        Harpagones  ibid.    
  -        Hercisco  ibidem    
  -        Hermaphroditus  ibid.    
  -        Hydromeli   103  
  -        Hierophylax  ibidem    
  -        Hierapolis  ibidem    
  -        Hypocaustum  ibid.    
  -        Hypotheca   104  
  -        Horreum  ibidem    
  
  
  -   
         I    
  -        I  Anthinus   105  
  -        Ilienses  ibidem    
  -           Impostores  ibidem    
  -        Inauris   106  
  -        Inciles  ibidem    
  -        Incrustare  ibidem    
  -        Indictio   107  
  -        Induciæ   ibidem    
  -        Inducere  ibidem    
  -        Inficiatio   108  
  -        Institor  ibidem    
  -        Insula  ibid.    
  -        Interpolare   109  
  -        Intertritura  ibid.    
  -        Irenarcha  ibidem    
  -        Isauri   110  
  -        Isostates  ibidem    
  -        Iugum  ibidem    
  
  
  -   
         L    
  -        L  Abrum   110  
  -        Lacertus   111  
  -        Lacunæ   ibidem    
  -        Lapis  ibid.    
  -        Laser   112  
  -        Latus clauus  ibid.    
  -        Lautica  ibidem    
  -        Laxamentum   113  
  -        Lectica  ibidem    
  -        Lecticarius  ibid.    
  -        Liberi   114  
  -        Libertinus  ibidem    
  -              Libitinarius  ibidem    
  -        Librarius   115  
  -        Licitor  ibid.    
  -        Lictores  ibidem    
  -        Ligna   116  
  -        Ligusticum  ibidem    
  -        Liminarcha  ibid.    
  -        Limitanei  ibidem    
  -        Linea margaritarum   117  
  -        Lytos  ibid.    
  -        Logista  ibidem    
  -        Logographus  ibid.    
  -        Loricatio  ibid.    
  -        Ludicrus   118  
  -        Lugdunensis colonia  ibid.    
  -        Ludus literarius  ibidem    
  -        Luscus  ibidem    
  -        Lustramentum   119  
  
  
  -   
         M    
  -        M  Agister   119  
  -        Malleatus  ibid.    
  -        Malobathrum  ibid.    
  -        Mandragora   120  
  -        Mango  ibid.    
  -        Mappa  ibid.    
  -        Materia   121  
  -        Mediastinus  ibid.    
  -        Mereo  ibidem    
  -        Metalla  ibidem    
  -           Metator   122  
  -        Metaxa  ibidem    
  -        Metrocomia  ibidem    
  -        Metropolis   123  
  -        Miliarium  ibidem    
  -        Miniculator  ibidem    
  -        Molior  ibidem    
  -        Mola   124  
  -        Meniana  ibidem    
  -        Meritorium   125  
  -        Modus, & Modulus  ibid.    
  -        Mulsum   126  
  -        Mundus  ibidem    
  -        Munimentum  ibidem    
  -        Murileguli  ibidem    
  -        Muria   127  
  -        Murrha  ibidem    
  
  
  -   
         N    
  -        N  Atales   127  
  -        Negocium   128  
  -        Nomen  ibidem    
  -        Non  ibidem    
  -        Nosocomion  ibidem    
  -        Notarius   129  
  
  
  -   
         O    
  -        O  Bsidianus   129  
  -        Obsonatores   130  
  -        Odyssea  ibidem    
  -        Oenomeli  ibidem    
  -              Olitor  ibidem    
  -        Opera   131  
  -        Opitographa  ibidem    
  -        Orichalcum  ibidem    
  -        Orcinius   132  
  -        Orphanotrophium  ibid.    
  
  
  -   
         P    
  -        P  Aegma   132  
  -        Paganus   133  
  -        Pancratium  ibidem    
  -        Pandecta  ibidem    
  -        Pannicularia   134  
  -        Pantomimus  ibidem    
  -        Papyrus  ibidem    
  -        Paranymphi   135  
  -        Parapherna  ibidem    
  -        Parephippius  ibidem    
  -        Parochus  ibidem    
  -        Parœcos   136  
  -        Paropsis  ibidem    
  -        Passum  ibidem    
  -        Pastinare   137  
  -        Pater  ibidem    
  -        Peculatus  ibidem    
  -        Peculium  ibidem    
  -        Pecunia   138  
  -        Pecus  ibidem    
  -        Pedamentum  ibidem    
  -        Pedules  ibidem    
  -           Periurare   139  
  -        Pellex  ibidem    
  -        Penaria cella  ibidem    
  -        Penus  ibidem    
  -        Penes   140  
  -        Peniculus  ibidem    
  -        Perduelles  ibidem    
  -        Pergula   141  
  -        Pharmacum  ibidem    
  -        Philyra  ibidem    
  -        Philippi   142  
  -        Pistrinum  ibidem    
  -        Pityocampe  ibidem    
  -        Plagæ   ibidem    
  -        Plagiarius  ibidem    
  -        Polio   143  
  -        Polyposus  ibidem    
  -        Polinctores  ibidem    
  -        Popina   144  
  -        Postliminium  ibidem    
  -        Præses  ibidem    
  -        Præmatura  ibidem    
  -        Prætorium   145  
  -        Pridie   146  
  -        Primipilus  ibidem    
  -        Principia  ibidem    
  -        Priuilegiarius   147  
  -        Procurator  ibidem    
  -        Promercalia   148  
  -              Prolistæ   ibidem    
  -        Promptuarium  ibidem    
  -        Promulsidarium   149  
  -        Proreta  ibidem    
  -        Proscænium  ibidem    
  -        Proscindere  ibidem    
  -        Prothyrum   150  
  -        Protocolon  ibidem    
  -        Proxeneta  ibidem    
  -        Publicanorum ordo   151  
  -        Pulmentarium  ibidem    
  -        Pustulatum argentum  ibi.    
  
  
  -   
         Q    
  -        Q  Valli   152  
  -        Quini  ibidem    
  
  
  -   
         R    
  -        R  Efigere   152  
  -        Repetundarum   153  
  -        Replumbari  ibidem    
  -        Resipiscere   154  
  -        Rheda  ibidem    
  -        Riuales  ibidem    
  -        Rogatio  ibidem    
  -        Rubrica   155  
  -        Ruder  ibidem    
  
  
  -   
         S    
  -        S  Accarius   155  
  -        Saccus  ibidem    
  -        Saccularius   156  
  -           Sacrum  ibidem    
  -        Sagarius  ibidem    
  -        Sagmen   157  
  -        Salgama  ibidem    
  -        Saliens   158  
  -        Salictum  ibidem    
  -        Saligneus   159  
  -        Saltuarius  ibidem    
  -        Salustiani horti  ibidem    
  -        Sapa  ibidem    
  -        Sarcinatores   160  
  -        Sarcophagus  ibid.    
  -        Sarculus  ibidem    
  -        Sardonyx   161  
  -        Sarmatæ   ibidem    
  -        Satius  ibidem    
  -        Satricum  ibidem    
  -        Scæna  ibidem    
  -        Scæua   162  
  -        Scandularius  ibidem    
  -        Scapha  ibidem    
  -        Scaphium   163  
  -        Scortum  ibidem    
  -        Scrupulus  ibidem    
  -        Scrupulosus   164  
  -        Sebastani  ibidem    
  -        Secundum  ibidem    
  -        Sedularium  ibidem    
  -        Selinis   165  
  -              Sella   165  
  -        Semis  ibidem    
  -        Semisses   165.   & seq.    
  -        Septa   167  
  -        Septum   168  
  -        Seria  ibidem    
  -        Sericum  ibidem    
  -        Sescuncia  ibidem    
  -        Sestertius   169  
  -        Sycomorus  ibidem    
  -        Sigillum   170  
  -        Signator  ibidem    
  -        Signinus  ibidem    
  -        Siliginarius  ibidem    
  -        Synthesis   171  
  -        Si quis  ibidem    
  -        Sisto  ibidem    
  -        Situla  ibidem    
  -        Situs   172  
  -        Smyrna  ibidem    
  -        Sodales  ibidem    
  -        Solidus   173  
  -        Sphæristerium  ibidem    
  -        Spica nardi  ibidem    
  -        Spurco  ibidem    
  -        Spurius  ibidem    
  -        Stabularius   174  
  -        Statio  ibidem    
  -        Stellionatus   175  
  -           Stypteria  ibidem    
  -        Stipulor  ibidem    
  -        Stola   176  
  -        Stragulus  ibidem    
  -        Stramenta  ibidem    
  -        Strobulus   177  
  -        Subdisiunctiua coniunctio  ibidem    
  -        Subgrundæ   ibidem    
  -        Subsellium   178  
  -        Subsisto  ibidem    
  -        Substruere   179  
  -        Succinum  ibidem    
  -        Suggillo  ibidem    
  -        Supellex  ibidem    
  -        Superficies   180  
  
  
  -   
         T    
  -        T  Antisper   180  
  -        Tectorium   181  
  -        Telum  ibidem    
  -        Temporaria res   182  
  -        Tepidarium  ibidem    
  -        Tessera  ibidem    
  -        Theriaca   183  
  -        Thymelicus  ibidem    
  -        Thlasiæ     184  
  -        Tyberius Cæsar  ibidem    
  -        Tympanium   185  
  -        Tyrus  ibidem    
  -              Toga  ibidem    
  -        Tomentum   186  
  -        Topiarius   187  
  -        Toral   188  
  -        Traianopolis  ibidem    
  -        Traiectitia  ibidem    
  -        Trapetum  ibidem    
  -        Trapezophorum   189  
  -        Trierarchus  ibidem    
  -        Trietericus  ibidem    
  -        Trini   190  
  -        Triphus  ibidem    
  -        Troclea   191  
  -        Trozimos  ibidem    
  -        Trulla  ibidem    
  -        Tubus  ibidem    
  
  
  -   
         V    
  -        V  Adimonium   192  
  -        Valesij  ibidem    
  -        Valetudo   193  
  -        Varus  ibidem    
  -        Venaliciarius   194  
  -        Veneficus  ibidem    
  -        Versicolor   195  
  -           Vespilones  ibidem    
  -        Vestiarium   196  
  -        Veterator  ibidem    
  -        Veterinarius  ibidem    
  -        Viaticum   197  
  -        Viatores  ibidem    
  -        Vicarius  ibidem    
  -        Vienna   198  
  -        Vinacium  ibidem    
  -        Vindicta  ibidem    
  -        Viriolæ   ibidem    
  -        Vitis   199  
  -        Vniones  ibidem    
  -        Vrinatores  ibidem    
  -        Vulpianus   200  
  
  
  -   
         X    
  -        X  Enium   200  
  -        Xenodochium  ibid.    
  -        Xenoparochus   201  
  -        Xerolophum  ibidem    
  -        Xystici  ibidem    
  
  
  -   
         Z    
  -        Z  Ythum   202  
  -        Zona  ibidem    
  
  
  
     
     FINIS.  
  
  
  
        Lugduni,  EXCVDEBAT IOANNES BARBOVS, ALIA'S,  LE NORMAND    M. D. XXXVII.  
  
      