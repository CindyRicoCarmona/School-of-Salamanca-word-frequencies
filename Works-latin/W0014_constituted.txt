            SVMMA SACRAMENTORVM   ECCLESIÆ.   Ex doctrina doctissimi patris magistri fratris Francisci a Victoria, cathedram  primæ in Salmanticensi florentissima academia profitentis, ex sacra predicatorum familia  oriundi.  Congesta per fratrem  Thomam de  Chaues  eius fidelem  discipulum.   PINCIAE. [Valladolid/getty:7008771]   Excudebat Sebastianus Martinez [Martinez, Sebastián/cerl:cni00031746].  Anno. M.D.LXI.   Cum priuilegio.  ¶ Esta tassado a tres marauedis el pliego.  

  POR quanto por parte  de vos Sebastian Martinez impressor, y el  bachiller Francisco muñoz de Valdes vezinos  dela villa de Valladolid nos hezistes relacion diziendo que vos  hauiades impresso vn  libro intitulado Summa de sacramentis, con   el tractado de clauibus y excommunicatione con licencia nuestra, hecho por el presentado fray Thomas de Chaues de la orden  delos predicadores: la qual dicha obra es muy  vtil y prouechosa y de buena doctrina: y  me supplicastes que attento el trabajo y mucha costa que en la imprimir y corregir haueys hecho, os diesse licencia para lo imprimir y vender por tiempo de doze años,  y que eneste tiempo otra persona alguna no  lo pudiesse imprimir ni vender, o como la  mi merced fuesse. E visto por los del mi consejo fue acordado que deuia mandar dar esta   mi cedula en la dicha razon, & yo touelo  por bien. Y por la presente vos doy licencia   y facultad para que por tiempo de diez años  primeros siguientes, los quales corran & se  cuenten desde el dia dela fecha desta mi cedula en adelante, vos o la persona que vuestro poder ouiere pueda imprimir y vender   el dicho libro: durante el qual dicho tiempo  mando que otra persona alguna sin vuestra  licencia no pueda imprimir ni vender la dicha obra, so pena que pierda la impression  que asi hiziere y vendiere, y los moldes &   aparejos con que lo hiziere, y mas incurra  en pena de diez mil marauedis: los quales  se repartan, la vna parte para la persona que  lo acusare, y la otra para el juez que lo sentenciare, y la otra tercia parte para nuestra  camara y fisco. Y mando a los del mi consejo, presidentes & oydores delas mis audiencias, alcaldes alguaziles dela mi casa y corte  y chancillerias, & a otras qualesquier justicias y juezes de todas las ciudades villas y lugares delos mis reynos y señorios & a cada   vno dellos en su jurisdicion que guarden y  cumplan esta mi cedula y todo lo en ella contenido, & contra ello vos no vayan ni passen   ni consientan yr ni passar en manera alguna. Fecha en Toledo a tres dias del mes  de Agosto, de mil & quinientos y sesenta  años.
  
 YO EL REY  Por mandado de su Magestad
  
 Iuan vazquez.

  
  ILLVSTRISSIMO  AC REVERENDISSImo domino D. Francisco Manrrico  de Lara Episcopo  Seguntino  &c.  Sebastianus Martinez.
  
 INTER TOT EGREgia decora præsul dignissime  quibus undique clarus, & suscipiendus ad Episcopalis dignitatis culmen adisti, hinc infinitis Nageræ domus ornamentis maiorum tuorum imaginibus, & honoribus inclytæ, hinc quod maius procul dubio est tuarum virtutum splendore, illud  me magis accendit, vt tuorum vellem in numero nouus cliens computari, benignitas  scilicet & animi tui celsitudo qua tam ex porrecta fronte, & hylari vultu pauperum munuscula suscipis. Elaborauit igitur opus certe aureum frater Franciscus de Victoria, sine cuiusquam iniuria suae tempestatis theologorum doctissimus, cui lemma est sacramentorum compendium, quod licet per se  satis lectu dignum, &  ex manibus auditorum   (qui modo vellint aliquid veræ theologiæ   adipisci) excidere non debeat, intellexi tamen tutius fore (quo canum latratus effugiat) si tibi insigni praesulum ornamento dedicarem. Neminem quipe latere posse crediderim heroica gesta clarissimi quondam   ducis cognomento magni parentis tui nulla vetustatis inuidia interitura, quae singula  si recenserem integrum librum, non præfactionem viderer contexere. Atque ideò   prudens omisserim illud vnum breuitèr  monens, ac supplicans ne ad exiguum munus sed offerentis animum quo tua vmbra  liberius in hominum ora, ac manus purissimum veniat inspicias. Vale Episcoporum   ac patriæ decor, & mihi tibi iam nunc perpetuo deuincto quiduis oneris imponito,  exequar enim pro viribus iussa  alacris, & qua par  est reuerentia.
  

   Ad Lectorem.
  
 Qui praedulce cupis nectar gustare  polorum:
   Huc ades, & sacrum perlege lector  opus.

  
  

  NOs fray Christoual de Cordoua maestro en sancta Theologia, vicario general de la prouincia de España de la orden de  los predicadores, y el maestro fray Iuan de  Ludeña Prior de sant Pablo de Valladolid, fray  Domingo caluete Prior de Palencia. fray  Christobal de Salamanca Prior de Toledo, y  fray Martin de ayllon Prior de Burgos, diffinidores del capitulo dela mesma orden, celebrado en Segouia año. 1559. por la presente   cometemos a los. Reverendos padres el Prior de sant  Pablo de  Valladolid, y al mastro Cueuas regente   de nuestro colegio de sant Gregorio de Valladolid,  para  que vean y examinen vna summa de los siete  sacramentos  de la yglesia, que el padre  presentado  fray Thomas de Chaues ha recopilado del Reverendo  padre maestro fray Francisco de Victoria de buena memoria, para  que vista por ellos y aprobada, desde  agora le damos licencia para  que la pueda imprimir, contanto  que  tenga la prouision ordinaria  del consejo real. Fecha en. s. cruz de Segouia  a. 22, de Abril. 1559. Fray  Iuan de Ludeña. Fray   Dominicus Caluete. Fray Christoual de Salamanca. Fray Martinꝰ de Ayllon por diffinidor.
  
  DIgo yo el maestro fray Iuan de Ludeña Prior de sant Pablo de Valladolid  que la impression desta summa collegida  de las lectiones del padre maestro fray Francisco de Victoria se nos cometio en el capitulo de Segouia al padre maestro Cueuas  y a mi: & siendo el viuo comunicamos si se  imprimiria o no: y fuymos de parecer que  se puede imprimir, y que sera libro prouechoso para memoria de los que algo saben, y  lumbre de los que saben poco de sacramentos y casos de consciencia. E porque  este fue nuestro parecer lo firme  de mi nombre. En siete de  Febrero, de mil &   quinientos &   sesenta.
  
 Fray Iuan de  Ludeña.


  
  YO fray Thomas de Chaues doy fee  y testimonio que esta summa de  los siete sacramentos, que yo saque año  de mil y quinientos y quarenta y vno  delas lectiones y doctrina que el sapientissimo y de perpetua memoria digno fray Francisco de Victoria maestro  cathedratico de prima de Salamanca  y preceptor mio, toda fue tomada de  su doctrina, y del mesmo maestro a mi  peticion vista y aprobada. Y como su  doctrina (como toda España, y aun la  christiandad casi toda sabe) aya sido y  sea solida firme y verdadera y muy catholica, desseo que para comun vtilidad de los que no pueden ver las doctrinas mas de rayz, y a la larga disputadas, esta se imprima. Y quanto en mi  es por la presente doy para ello licencia   a vos el reuerendo señor Antonio de  Lantadilla vela clerigo de Burgos, que   a la sazon estays y residis en Valladolid por capellan del señor don Iuan  Sarmiento  commissario general de la sancta  Cruzada, & oydor del conseio de las  Indias. Y porque esto todo es  verdad lo firme de mi nombre. Fecha en el monasterio de sant  Pablo de  Burgos  de la orden de los predicadores  àdonde al presente soy morador, oy Miercoles a  quinze dias de Iunio de.1558.  Ansi es.
  
 Fray Thomas  de Chaues.


    ADMODVM REVERENDO  domino Francisco Perez, ecclesiae Toletanæ sancti Genefij rectori, frater Thomas de  Chaues.  S. D.
  
 OBsecrastime admodum obseruande domine, paterque  sapientissime in Christo  Iesu animo meo carissime, ac tuis literis efflagitasti, vt septem sacramentorum ecclesiae mysteria in summam  quaedam redigerem, atque doctrinarum fluenta, quae doctissimus magister frater Franciscus à Victoria inter legendum materiam de sacramentis in suos discipulos longè latèque effuderat in compendium cogerem. Ego interim considerans obsecrationem eius qui potest præcipere, vicem vrgentis obtinere mandati, quamvis alio me solicitudines quibus assiduè distringor evocarent, tua erga me  merita (haud spernenda) pepulerunt  vt tibi potissimum meum desudaret  ingenium, cui iam pridem animum  consecraveram. Et licet hoc meum erga  te obsequium, communibus alijs laboribus (in quos me totum reiecit obedientia) iniuriam videatur afferre, non   sum tamen ratus inique facere privatae  tuae vtilitati inseruiens: qui solus vniuersitatis merita propemodum  æquas  cui etiam  longe sum ego magis astrictus,  quam caeteris vniuersis. Omitto interim quod huius nostri suscepti laboris  fructus, non  ad te solum, sed ex te in plures alios debet promanare: qui animum   tuum tanquam lucernam ardentem,   non sub modio clausam, sed in edito si tam   loco: suspiciunt. Itaque quod communi   vtilitati in hoc meo opere vna ratione  videbar subtrahere, multis alijs (si  quis recte expenderit) cum amplo foenore restituo. Cape igitur ovans pater integerrime hoc ex me munusculum  quod licet inglorium, licet exile: numquam   vlli à me nisi tibi concessum. sic autem  sacramentorum  materiam in hoc breui opusculo coegi vt nihil (nisi meus me fallit  animus) quod ad rem pertineret subticuerim, nihil superfluum admiserim  quorum  alterum mihi vitio verteres, alterum (noui. enim. te) repudiares. Et vt auidius maiorique cum fide opus hoc legeres  nihil ex meo promptuario de prompsi. Omnia   ex ditissimo penu mei sapientissimi  magistri  sunt eructa: qui ex integro meo  rogatu scripturam perlegit: quo nullus  tibi in animo dubitationis scrupulus  resideret. Vale.


    PIO LECTORI.   Antonius de Lantadilla Vela qui in  huius edictione elauorauit. S. P. D.
  
 ECce tibi christiane lector, amplam atque  expeditam de sacramentis ecclesiae materiam, ac  tractationem: opus verè christiano homine dignum. Vbi  tam plenè, cumulatèque omnia inuenies, quæ requires, quæque ad hanc   doctrinam exiguntur vt nullus sit quantum   uis mentis inops, qui eo accuratè lecto & inspecto, non possit sacramenta ipsa administrare, pastorisque munus (modo industria  & solertia comites ad sint) sustinere. Cuius  fontem doctrinæ si à me petas fratrem Franciscum  Victoriam esse accipe, celebratissimum   illum ac decantatissimum, in vniuersa Europa  virum, qui in munere theologico primas sua  tempestate Salmanticæ partes obtinuerat.   Quo in opere si doctrinæ sublimitas abfuisset, quæ miro modo inuitare lectorem debet:  vel ipsa tanti autoris dignitas per se satis alliceret, atque excitaret. Quamquam illud te interim latere minime velim, non minimam  laudis gloriæque  portionem, ex tanto hoc opere  fratrem  Thomam  Chavem reportare: virum vt religiosum ita in sacræ theologiæ studio peritissimum. Huius enim cura omnis in colligenda  Victoriae doctrina &  dispensanda fuit, vt tanto autore  dignus indigestus alioqui Victoriæ foetus,  in lucem emitti posset. Age igitur foelici numine tam  praeclara  tamquam sublimi doctrina vtere, quæ miro modo componere animos, atque dirigere per tramitem veritatis valeat: &   mihi pariter in Christo  gratias age, cuius opera  tantum  munus in lucem  editum est, vnde ingens commoditatum cumullus vniuersis fidei catholicae cultoribus redundare possit, quod non sine  supremae cælsitudinis afflatu factum esse reor, cui laus sit honor & gloria per infinita  seculorum secula.

      
  QVIA VT AIT  CICERO OFFICIO .I. Omnis qui de re aliqua instituitur serrmo, debet à diffinitione proficisisci, vt intelligatur quid sit id  de quo disputatur.
  
 Articulus. Primus.
   Sacramentum quid sit
  
 QVÆRITVR, in primis,  quid sit sacramentum? Diffinitio autem  secundum  eundem Cicero. debet esse breuis, & dilucida oratio, naturam rei exponens. Et ideo Augusti. lib. 10. de Ciuita. Dei, sic diffinit.  Sacramentum est sacræ rei signum.  Hæc diffinitio habetur de conse. d. 2. c.  sacrificium. Hæc est etiam prima diffinitio earum quas Magister sententiarum ponit in. 4. d. 1. & sanctus. Tho. 3.  p. q. 60. arti. 2. Vbi aduerte quòd quandò dicit sacræ rei, non intelligitur quae   libet res sacra, quia sic crux, & multa   alia essent sacramentum, sed res sacra  sanctificans nos. Cùm enim sacramentum sit signum quoddam, signa autem  proprie debeantur hominibus, & sacramentum sit proprium hominum,  oportet vt per rem sacram intelligamus  rem homines sanctificantem. Per signum   etiam, non intelligas quodcumque  signum,  sed signum exterius quod communiter  vocatur signum, & quod diffinit Augu.  2. de doctrina christia. dicens, signum  est quod praeter  speciem  quam ingerit sensibus, facit aliquid aliud in cognitionem   venire. Est igitur sacramentum, signum   sensibile rei sacræ, nos sanctificantis.  Per rem ergo sacram nos sanctificantem,  intellige principalitèr gratiam, gratum   facientem: quamvis. S. Tho. 3. p. q. 60. ar.  3. dicat tria figurari in sacramentis. Primum, causam  effectivam nostræ  sanctificationis, scilicet passionem  Christi. Lucæ. 22.  Hoc facite in meam  commemorationem.   Et. 1. Corinth. 11. Quotiescumque manducabitis panem hunc, & calicem bibetis:  mortem  domini annuntiabitis. Secundum, causam formalem  nostrae  sanctificationis scilicet gratiam. Tertium, causam finalem, quae   est gloria. Vnde eccle. cantat ex officio. sanct. Tho. O sacrum  convivium in quo  Christus sumitur: recolitur memoria  passionis eius, ecce primum, mens impletur gratia: ecce secundum, &  futurae glo  riæ nobis pignus datur, ecce tertium.  Sunt & aliæ diffinitiones sacramenti,  quæ sub alijs verbis idem quod prima iam   posita docent. Sacramentum, ait Magist.  sent. est inuisibilis gratiae, visibilis forma  vt eius imaginem gerat, & causa existat  Et August. lib. de corpore Christi. Sacramentum est per quod sub tegumentis  rerum  visibilium, diuina virtus, secretiùs salutem operatur. Et Hugo de sanct. Vict.  lib. de sacramentis. 1. p. ca. 1. Sacramentum   est materiale elementur, foris sensibiliter propositum, ex similitudine repræsentans, ex institutione significans, ex sanctificatione continens  aliquam  invisibilem   & spiritualem gratiam. Et hæc de diffinitione sacramenti sufficiant.

  
 Sacramenta veteris & nouæ legis quo differant
  
 ¶ VISA Sacramenti diffinitione,  quia de sacramentis nouæ legis est noster hic tractatus, videre oportet in quibus differant nostra sacramenta  à sacra  mentis veteris legis, maximè  à circun  cisione, quæ  secundum Augusti. &  omnes   doctores, conferebat gratiam ex opere  operato. Notandum ergo, primo certum   est, quòd sacramenta veteris legis non  aperiebant  coelum, vt patet ex multis sacræ scripturæ locis. Omnes  enim antiqui  patres, etiam sanctissimi fatebantur se  in infernum descensuros, vt Iacob. Gene. 37. Descendam ad filium meum lugens in infernum. Iob. 14. Quis mihi  tribuat vt in inferno protegas me. &   17. Et infernus domus mea est. & psal.   Quis est homo qui viuet, & non videbit mortem: eruet animam  suam de manu inferi? Et certum est quòd sacramenta no  uæ legis aperiant ianuam  coeli. Christus  in sua passione aperuit eam in communi toti generi humano, in particulari  verò  aperiunt sacramenta. Matth. 3. praedicabat  Ioannes, poenitentiam agite, appropinquauit regnum  caelorum. Ephe. 2. cuius  gratia estis saluati, &  consedere nos fecit in caelestibus. Rom. 8. Si filij, ergo  & hæredes. Matth. 25. Venite benedicti patris mei, percipite regnum. Et Matthæi. 3. IESV baptizato, aperti sunt  coeli. Ex hoc sequitur quód sacramenta   veteris legis, no ponebant homines in  statu sufficienti perueniendi ad vitam  aeternam, & per consequens non dabant   salutem, quia vltima salus est beatitudo,  ac proindè tunc gratia non erat perfecta. Vnde tunc quanto tempore hæres  paruulus est, nihil differt à seruo, quia   si non habebat ius adeundi vitam  aeternam ab extrinseco, quia nondum aperuerat Christus ianuam  coeli. Per peccatum enim Adæ, &  quodcunque actuale  peccatum, non solum Adam incurrit indignationem, sed etiam omnes posteri  eius, & tota natura humana, & sic duplex olim erat indignatio scilicet contra personam, & contra naturam. In veteri autem lege, per sacramenta tollebatur indignatio prima particularis contra singulos homines, sed tamen manebat  adhuc indignata Deo tota natura humana, quae indignatio nunquam  usque ad  Christum á toto genere humano fuit  ablata, & sic non erant Deo perfecte grati in illa lege veteri, sicut nunc in noua, quandò omnis indignatio particularis &  communiss ablata est. Et ista sufficiant de sacramentis veteris legis.

  
 Sacramenta  quot sint?
  
 ¶ QVÆRITVR, quot sint sacra  menta nouæ legis? Respondeo, quòd,   septem, baptismus, confirmatio, eucharistia, poenitentia, ordo, matrimonium,  extrema vnctio. Hoc determinatum  est in concil. Florenti. sub Euge. 4. &   in cap. ad abolendam, extra de haereticis, excommunicantur  &  damnantur, qui  de ecclesiasticis sacramentis alitèr sentire, aut docere praesumpserint, quam  ecclesia Romana docet. Cum ergo ecclesia Romana in dicto concilio, & in  vsu teneat. 7. esse sacramenta nouæ legis, iam nemini licebit de hoc dubitare.

  
 Sacramentorum sufficientia.
  
 ¶ SVFFIcientiam & congruitate  huius numeri docet, sanct. Tho. 3. p.  q. 65. art. 1. dicens, sacramenta ecclesiastica ordinantur ad duo, scilicet ad perficiendum  hominem in vita spirituali, seù in  cultu christianae religionis, & in remedium  contra  peccatum, &  quantum ad utrumque:  conuenienter sunt. 7. Vita enim  hominis spiritualis similitudinem habet ad vitam corporalem, propter quod eodem nomine   vocatur utraque vita: in vita autem corporali duplicitèr aliquis proficitur, vno  modo quantùm ad propriam personam,  & hoc duplicitèr, scilicet aut adquirendo perfectionem, aut remouendo impedimenta. Perficitur autem vita perfectione prima, per generationem, quando adquirit vitam, & loco istius gene  rationis succedit baptismus, qui vocatur regeneratio, quia homo cùm esset  mortuus per peccatum, recipit vitam  per lauacrum regenerationis, & renouationis, ad Titum. 3. Secunda perfectio est augmentum, cui succedit secundum  sacramentum  confirmationis, quod  principalitèr in Penthecoste est institutum, quandò dominus dixit, sedete  in ciuitate, donec induaminí virtute  ex alto. Tertia perfectio vitæ corporalis est nutritio, quæ est conseruatio vitæ, & loco huius succedit eucharistia.   Vnde Ioan. 6. Nisi manducaueritis carnem filij hominis, & biberitis eius sanguinem, non habebitis vitam in vobis.  Sed quia homo interdum incurrit  ægritudines, habere debebat remedium, quod quidem est duplex, vnum  ad repellendum morbum, vt pharmacum, alterum ad restituendas vires.  Sic etiam in vita spirituali, ad expellendas infirmitates peccati, est poenitentia. Psalm. sana animam meam: quia  peccaui tibi. Alterum ad expellendas  reliquias peccatorum, & est extrema  vnctio, de qua Iacob. 5. & si in peccatis fuerit dimittentur ei. In ordine autem ad communitatem perficitur homo duplicitèr, vno modo suscipiendo potestatem regendi, & loco istius  succedit ordo. Alio modo secundùm  naturalem propagationem, quod fit  per matrimonium, tam in corporali  quam in spirituali vita.



    DE SACRAMENTO BAptismi tractat Magister. 4. d. 3. & dicit  quòd baptismus est ablutio exterior  corporis facta sub forma verborum per  scripta, & determinate tractat  de hoc sacramento, sanct.  Thom. 3. part. q. 66.
  
 Baptismus quando institutus.
  
 DVBITATVR quandò   fuit institutus baptismus? vtrum   ante Christi passionem, vel postea? Respondeo per duas propositiones. Prima certissimum est quòd fuit  institutus à Christo ante passionem. Patet hoc Ioann. 3. vbi expressè habetur  quód Christus baptizabat. Et Ioan. 4.  declaratur quomodo baptizabat, quanquam  Christus non baptizaret, sed discipuli eius baptizabant de mandato  ipsius, quia aliâs Christus non diceretur baptizare. Non est autem verisimile quod  Christus baptizaret baptismo Ioannis, nec etiam apostoli Ioannis baptismo   baptizabant, vt dicit Hierony. in epis.  ad Seleutianum, & in sermone Epiphaniæ. Aliàs inter discipulos Ioan. non  fuisset inuidia, qui  dolebant eò  quod plus baptizaret Christus quam Ioannes, nam ille baptismus diceretur Ioannis non  Christi. Item sacramenta sunt instrumenta   nostrae redemptionis, cùm ergo Christus   perfecerit redemptionem in passione  vel resurrectione, & baptismus sit potissima pars redemptionis, sequitur quod   fuit institutus ante Christi passionem,  scilicet Ioannis. 3. ibi. Nisi quis renatus  fuerit ex aqua & spiritu sancto, non  potest introire in regnum Dei. Et ita  tenent omnes doctores, quòd fuit institutus ante passionem.

  
 Beda.
  
 ¶ SED quæritur, quandò? Quidam  dicunt quòd quandò  Christus baptizatus fuit in Iordane, tunc enim sanctificans aquas vim regeneratiuam illis contulit. Alij dicunt quòd fuit institutus,   quandò Christus dixit discipulis suis.  Euntes docete omnes gentes, baptizantes eos &c. Marc. vltim. Sed hoc refellitur, quia fuit institutus ante passionem   praedicta autem verba dicta fuere post  resurrectionem. sanct. Tho. & Nicol.  de Lyra, tenent quòd fuit institutus  quando Christus fuit baptizatus in Iordane. Ioann. 1. & ita tenendum est, sine aliqua dubitatione.

  
 Baptismi obligatio quando incœpit
  
 ¶ QVÆRITVR, quandò baptismus incoepit obligare, &  consequenter   alia sacramenta nouæ legis, ac proindè   quando cessauerunt legalia? Respondeo per propositiones. Prima propositio, ante passionem & mortem domini,  circuncisio, & alia legalia fuerunt semper sub precepto. Probatur nam Christus non soluit veterem legem, antequám eam impleret, sed non fuit impleta usque ad passionem, cum dixit, consumatum est, Ioan. 19. ergo ante passionem    legalia non cessauerunt, per passionem   enim suam (vt ait Paulus) liberauit nos  Christus a seruitute legis. Secunda pro  positio, in passione domini omnia legalia  fuerunt extincta quantum ad præceptum, &  quantum ad virtutem, volo dicere, quòd post passionem  domini non erat  praeceptum de circuncisione, nec de aliquo alio in lege scripta, totaliter enim   extincta erat quantum ad vim illam  quam   prius habebat & nullum omnino habebat effectum. Lex. enim illa fuit instituta  ad significandum  gratiam noui testamenti quae per IESVM facta est, ac pro   inde mortuo Christo debuit cessare,  sicut adueniente luce, cessat vmbra.  Item legalia non conferebant gratiam   perfectam, ergo adueniente quod perfectum est euacuatum est quod ex parte  erat, Corinth. 13. Reprobatio fit prioris mandati propter infirmitatem eius, &   inutilitatem, nihil enim ad perfectum lex   adduxit, introductio vero fit melioris  spei. Tertia propositio, ante promulgationem sufficientem euangelij per  aliquod tempus, legalia non erant mortifera, ad hunc sensum, quia licebat ob{
         legalia quando cessauerint.        
}seruare ea, & non erat peccatum etiam   scienti & non ignoranti legem Christi.  Probatur, quia Paulus circuncidit  Thimotheum. Act. 16. & purificauit se Act. 21.  Hoc autem permissum fuit vt Augus.  ait, vt Synagoga cum honore sepeliretur. Vt ostenderetur igitur quòd fuerat bona & sancta, non est illi statim  post passionem derogatum. De ista propositione fuit magna controuersia in  ter Hieronymum, & Augusti. Hieron.  enim videtur sentire, quòd statim post  passionem legalia fuerunt mortifera,  &  factum Pauli, & Petri excusat, quia  fuerunt quædam piæ dispensationes  & simulationes, vt vitaretur scandalum.  Sed Augustinus oppositum omninó tenet, &  quidem disserte & elegantèr disputat. Si enim  iam essent mortifera propter nullum  scandalum licuisset Paulo circuncidere  Timotheum, nec simulare circuncisionem, etiam pro salute totius  populi Iudæorum, quia esset mendacium in facto. Petrus autem incautè se  habuit in obseruatione legalium  nimium   condescendens Iudæis illis, quidem legalia  observanda esse dicebant, ita vt aliqui eius   exemplo inducerentur ad eorum observantiam, quasi essent necessaria, & ideò  Petrus aliquam leuem culpam incurrit, & erat reprehensibilis, vt ait Paulus. Quarta & vltima propositio, post  sufficientem  promulgationem euangelij  omnia legalia fuerunt & sunt mortifera.  Hoc determinatum est extra de baptismo & eius effectu. cap. maio. & in concil. Florent. damnati sunt Cherinthus &   Ebion, contrarium  tenentes. Et ad Galat. 5. si circuncidamini  Christus vobis nihil proderit.

  
 Promulgatio evangelii quando fuit facta sufficienter.
  
  ¶ SED dubium est, quandò fuit facta  sufficiens promulgatio euangelij? Respondeo  quod non est certum. Non enim potest dici quòd facta fuit in Penthecoste, quia posteà Paulus circuncidit Timotheum, & Petrus seruabat legalia, vt  patet actuum. 10. Absit à me domine, commune  &  immundum  non introiuit in os meum   Nec potest dici quòd in. 3. conci. celebrato, actu. 15. quia posteà purificatio  Pauli facta est, actu. 21. & in illo concilio continentur aliqua legalia, scilicet  vt abstineant à suffocato & sanguine.  Dicunt aliqui quòd tunc facta est sufficiens promulgatio, quando Titus &   Vespasianus destruxerunt  Hierusalem   Permissio enim legalium post passionem, erat propter Iudæos. Cum igitur illi  tunc sint penè extincti, sine lege, sine  rege, sine Deo, vt dicit Lactant. videtur quòd ex tunc omnia legalia sint mortifera, & licet hoc non sit certum, non est   tamen aliquo pacto dubitandum, quin  nunc & per multas annorum centurias  anteà fuerint legalia mortifera. Circuncisio enim fuit instituta ad significandum aliquid futurum in Christo,  & sic modo esset mendacium perniciosum. De baptismo igitur, & de omnibus sacramentis novae legis, ait sanct.  Tho. quòd post passionem domini coeperunt habere vim obligatoriam, quia  tunc cessauerunt legalia: vt aperte dicit propheta Daniel. 9. Et in dimidia  hebdomada occîdetur Christus, & cessabit hostia & sacrificium. Probatur  autem hoc, quia Marci vlti. Christus  dixit. Ite docete omnes gentes  baptizantes eos, &c. qui non crediderit, condemnabitur. Hoc autem dictum fuit ante  Penthecoste  & apostoli praedicabant eo  modo quo Christus praeceperat scilicet, nisi baptizemini & credideritis  condemnabimini, ergo tunc tenebantur ad baptismum, & per consequens  ad alia præcepta nouæ legis.

  
 Baptismi materia quæ sit.
  
 ¶ QVÆritur. Quæ sit materia sacramenti baptismi? Respondeo quòd aqua  simplex, quia habet proportionem ad effectum  spiritualem, quoniam mundat, & est communior materia quam omnes facilè  possunt   habere. Patet hoc Ioan. 3. Nisi quis renatus fuerit ex aqua & spiritu sancto,  non potest. &c. Cum niue autem  &  cum   glacie, non posset quis baptizari, quia  est alterius speciei quam aqua. Posset tamen   baptizari aqua resoluta ex niue, aut  glacie, seu gelu, quia iam est vera &   simplex aqua: quamuis de hoc Marsilius dubitet, et quidam alij. In aqua vero rosacea & alijs artificialibus aquis,  non potest quispiam baptizari, quia  non sunt aquæ veræ,

  
 Baptismi forma quæ sit.
  
 ¶ QVÆRITVR, quæ sit forma  huius sacramenti? Respondeo quód haec   ego te baptizo, in nomine patris, & filij, & spiritus sancti. Patet hoc Matth.  vlt. & in conci. Floren. Quæritur, vtrum  mutatio huius formæ vitiet sacramentum? Respondeo quòd duplex est variatio, quædam quæ mutat sententiam,  & sensum formæ, et talis euacuat sacramentum. Altera quæ non mutat  sensum, & sententiam formæ, et talis  non tollit sacramentum. Vnde in ca. retulerunt de conse. d. 4. Zacharias papa determinauit, quòd ille qui dicit,  ego te baptizo in nomine patrias, et filias, et spirituas sanctas, verè baptizauit

  
 Error in forma an vitiet sacramentum.
  
 ¶ QVÆRITVR, an si diceret,  ego te baptizo in nomine genitoris, et  geniti, et procedentis, verè baptizaret?  Respondeo quòd S. Tho. hic, et. 3. p. q. 66. ar.  5. et. 6. dicit quod  non. Idem  tenent, Scot. Bonavent. Ricar. Tho. de Argentina, Gabri.  Aliaco, et Marsi. Palu. tamen dubitat.  Caieta. autem tenet omninò  contrarium,  asserens quòd ibi esset verum sacramentum, quod probat multis argumentis.  Nam de conse. d. 4. c. á quodam Iudæo habet quod  cum  quidam  Iudaeus baptizaret, determinauit Papa, quod si baptizabat in nomine   Trinitatis vel Christi, vel patris, & filij, & spiritus sancti (vnum quippe &   idem est) non debebat iterum baptizari. Plus autem differt nomen Christi,  à nomine patris, & filij, & spiritus sancti, quàm nomen genitoris, geniti, &   procedentis, ergo. Hanc opinionem Ca  ieta. reputat certam magister Victoria.  Fatetur tamen  quod talitèr mutare formam esset contra praeceptum, ac proinde peccatum: baptismus tamen esset validus,

  
 Baptismus in nomine Chriisti an sit validus
  
 ¶ QVÆRITVR, an dicere ego  te baptizo in nomine IESV Christi,  sufficeret ad baptismum? Respondeo quòd  hoc aliquandò fuit licitum &  sufficiens.   Patet quia vt dicitur act. 2. &. 8. apostoli baptizabant sub illa forma, quod factum est ex extinctu spiritus sancti propter odium quod habebant Iudæi ad  nomen Christiani, vt incitarentur ad amorem eius. Vel forsam, quia apostoli non   audebant in principio praedicationis   suae apertè nominare Trinitatem populo infirmo. Sed vtrum sufficeret nunc   praedicta forma? Respondet  sanct. Tho.  3. p. q. 66. ar. 6. dicit quòd non, & ita te  nent communitèr docto. Quia dicitur  Mat. vlti. Baptizantes eos in nomine  patris & filij & spiritus sancti. Et ca. in  synodo de conse. d. 4. Euge. expressè   determinat, quòd si quis in forma batismi vnam personam non nominaret,  non baptizaret. & ibidem ca. si re vera, dicitur quod si quis baptizaret in nomine domini, non esset baptismus. Et Didimus in li. spiritus sancti dicit, quòd qui  in forma baptismi nominaret vnam  personam Trinitatis, sine alijs, non baptizaret. Cum apostolis autem dispensauit spiritus sanctus propter rationes   iam dictas. Caieta. verò  oppositum tenet,  3. p. q. 66. ar. 6. & magist. sententi. hic in litera, & Hugo de S. Victore, li. 2. de sacramen. par. 6. c. 2. & Adria. in. 4. q. 2.  Quia in capit. à quodam Iudæo, dicitur, quòd qui baptizatus est in nomine Christi, non est rebatipzandus. Sed  fortè prædictum caput noluit hoc determinare tanquàm de fide. Res mihi  dubia est, & ambigua, & ideo nihil volo determinare, utraque opinio est probabilis, & periculosum est, hic tenere  in tanta materia, quod certum non est.

  
 Baptismus in nomine Trinitatis.

 ¶ QVÆRITVR, an esset baptismus si quis dicerèt, ego te baptizo in  nomine sanctissimæ Trinitatis & indiuiduæ vnitatis? Respondeo quòd omnes dicunt quod  non. Ita tenet sanct. Tho.  Scot. Adrian. &  caeteri. Caietanus tamen tenet quòd est verus baptismus,  propter illud capit. á quodam Iudæo.  Certe ego in hac re non credo Caietano, sed dico quòd non esset baptismus. Et idem dico de eo qui diceret,  ego te baptizo in nominibus patris, et  filij, & spiritus sancti: non est baptismus. Ita tenet Palu. 4. distinct. 3. quæ   stio. 1. articu. 3. & magister sententiarum,  4. distinct. 3. capit. 5.

  
 baptiçans, an debeat exprimere propriam personam
  
 ¶ QVÆRITVR, an requiratur  quód minister seu baptizans exprimat  propriam personam, dicens, ego? Respondeo quòd sufficit dicere virtualiter,  vt si dicat, baptizo te, &c. Sed vtrum sit  necessarium quòd exprimatur saltem virtualitèr? Respondeo, quòd non, & ita  tenent omnes. Nam Græci baptizant sub  hac forma baptizetur seruus Christi,  in nomine patris, &c. Et est verus baptismus, vt tenet. S. Tho. 3. p. q. 66. arti.  5. 1. &. 2. Et ita tenendum est sine dubio.   Quamvis in. c. 1. si quis, de baptis. videatur dici contrarium, sed intelligitur de  illis, qui tantummodo dicunt in nomine   patris, & filij & spiritus sancti: non dicendo baptizo, vel baptizetur. Si quis  autem diceret (causa grauitatis) nos te  baptizamus in nomine &c. non esset  baptismus, secundum sanct. Tho. 3. p. q.  66. ar. 5. 4. quia variatur sensus formae.  Nos enim, significat ego & tu. Si autem episcopus, vel alia magnifica persona baptizet sub illa forma, est verus  baptismus, quia iam ex circunstantijs  &  acommodatione patet tantundem signi{
         Baptizare  unum, an possint duo simul.        
}ficari, sicut ego te baptizo. Duo autem  si sic baptizant, & vnus aquam mittat  alter vero dicat: ego te baptizo &c. nihil faciunt, quia est falsa forma illius  qui dicit ego te baptizo. Siverò simul  & semel ambo baptizant (quia contendunt de praebenda) ita quòd quilibet  totum faciat, est verus baptismus, nec  de hoc dubito, nisi quilibet dicat, nos  te baptizamus. Tunc enim secùndum  sanct. Tho. 3. p. q. 66. ar. 5. &. q. 67. art.   7. non est baptifmus, quod ego reputo securiùs, licet oppositum dicat Caieta. 3. par. q. 67. arti. 7. & Palu. 4. dist.  3. q. 2. & Durand. 4. di. 3. q. 3.

  
 Baptizata  persona an debeat explicari
  
 ¶ SED vtrum requiratur quòd nominetur persona baptizata scilicet te:  Respondeo quòd Scot. 4. di. 3. q. 2. art. 3.  & Gabriel. 4. d. 3. q. vnica, dicunt quòd  sic, & ita tenendum est, nam requiritur quòd verba baptizantis applicentur alicui. Sed vtrum quis posset se ipsum   baptizare? Respondeo quòd non, vt patet, c.  debitum, de baptismo, vbi hoc determinatur. Sed vtrum esset baptismus si quis  diceret, ego te abluo, vel mergo. Respondeo quòd sic, quia verba sunt synonyma: quicquid dicat Glosa in capi. multi sunt. Et fœminæ sermone hispano  baptizantes, melius faciunt quàm illæ   quæ baptizant sermone latino, quia  sciunt melius pronunciare verba hispana quàm latina.

  
 Mersio baptizati, an requirantur.
  
  ¶ DVBITATVR, an requiratur mersio baptizati in aqua, vel an  sufficiat tingere ipsum? Respondeo,  quòd fuit antiqua consuetudo vt mergeretur, iam verò  non oportet, sed quilibet seruet morem suae  dioecesis. Vnde in Germania ponitur duntaxat gutula aquæ, &c. In locis autem vbi consuetum est ter megere puerum, si ante  secundam vel tertiam mersionem, dicta forma baptismi, puer moriatur, verè baptizatus est, vt dicit Caieta. licet  Palude oppositum teneat. Si autem timeatur mors pueri si mergeretur, non   debet mergi, sed sufficit eum aqua aspergere, quicquid dicat Palu. 4. d. 6. q.  1. ar. 3. nam contra eum tenent omnes  doctores. Si verò quis diceret, ego te  baptizo in nomine patris. &c. et mitteret puerum in flumem, vtrum esset  baptismus? Resp. PaIu. 4. di. 3. q. 1. &   Scot. d. 5. q. 3. & Marsi. 4. q. 1. & communis opinio dicit, quod non est baptizatus talis puer. Siluest. etiam tenet idem,  & hoc intelligendum est etiam si ille  qui sic mittit puerum intendat eum  baptizare. Maio. autem in. 4. d. 4. q. 2  & Panor. c. non vt apponeres de baptismo, tenet quòd esset verè baptizatus. Pro vtraque parte est apparentia.  Ego mallem tenere quod esset baptizatus, nihil enim refert mittere eum in aquam, & mittere plurimam  aquam  super  eum.

  
 baptismus, an remittat omnia peccata, etiam actualia.
  
 ¶ QVÆritur, vtrum baptismus remittat omnia peccata etiam actualia?  Et videtur quòd non quia institutus  est contra originale. Respondeo ex sententia   omnium doctorum, quòd baptismus remittit omnia peccata etiam actualia. Patet Ezechielis. 36. Effundam super vos aquam mundam, &  mundabimini ab omnibus inquinamentis vestris. Et est determinatum ab ecclesia de consec. d. 4. c.  paruulo, & c. regenerante, &  sunt verba   Augustini, & figuratum fuit Exodi  14. in Ægyptijs, de quibus dicitur, nec  vnus quidem super fuit ex eis. Vbi dicit  Glo. sic, peccata omnia in baptizato.  Item originale non dimittitur sine gratia, sed gratia non patitur secum peccatum mortale, ergo omnia peccata  mortalia remittunt in baptismo. Hæc  conclusio est de fide, & patet ex multis locis sacræ  scripturae, & ex ca. maiores, de baptis. ac proindè non licet de{
         Baptismus, an remittat totam pœnam        
}   ea dubitare. Sed an remittat tota poena debita peccatis? Respondetur ex sententia   omnium doctorum quòd sic. Augus.  in Enchiri. c. 43. & habetur de conse.  d. 4. cap. per baptismum ait. Per baptismum   quicquid ab homine dictum, factum,  aut cogitatum est, totum aboletur, &   quasi factum non sit habetur. Et Ambros. qui allegatur à magistro senten.  4. d. 4. dicit, quòd in baptismo non requiritur gemitus peccatorum, quia gratis omnia condonantur, sed si non remitteretur tota pœna, requireretur  gemitus peccatorum, ergo. Item quia  aliàs post baptismum imponeretur poenitentia sicut in confessione, sed non  imponitur, ergo nullus relinquitur reatus poenæ post baptismum. Item vt dicitur Roma. 6. In baptismo commorimur Christo. i. applicatur nobis eius  passio plenè, ergo totam emundat conscientiam. Et si aliqua ieiunia baptizantis ante baptismum imponebantur vel  permittebantur, hoc erat propter reuerentiam baptismi, vel ad satisfaciendum pro peccatis, non autem ad tollendam poenam. Remittitur etiam ratione baptismi fomes et inclinatio ad peccandum: dicente Augustino de consecra. d. 4. non ex quo, quòd non ex æquo  infestatur à fomite baptizatus, sicut  non baptizatus. Diminuitur autem  non   per substractionem, sed per additionem   contrarij, scilicet gratiæ  & virtutis.

  
 Gratiam & virtutes dantur in baptismo.
  
 ¶ QVÆRItur, vtrum in baptismo  detur gratia? Respon. quòd de hoc non   potest dubitari. Nam præterquam  quod in  sacra scriptura habetur, est etiam determinatum in clementi. vni. de sum.  Trini. & fide catho. & in capit. maiores de baptismo. Et etiam virgini Mariæ contulit gratiam, contra quosdam  errantes, & dicentes, ipsam vel non habuisse præceptum baptismi, vel non recepisse in eo gratiam. Confert etiam  virtutes infussas vt in prædictis cap. est  ab ecclesia determinatum.

  
 Baptismi effectus, an sit æqualis in omnibus suscipientibus?
  
 ¶ QVÆritur, an baptismus omnibus conferat æqualem effectum? Respondetur  duplicem esse baptismi effectum,  unum ordinatum, qui est gratia & virtutes, & remissio peccatorum, atque poenarum. Alterum aliquo modo annexum, vt donum prophetiæ, & gratiæ   gratis datae, & de hoc secundo effectu,   manifestum est quòd non semper omnibus confertur æqualis. De primo verò est inter theologos concertatio. Scotus enim & Gabrie. et Caieta. tenent  quòd licet ratione sacramenti detur de  terminata gratia, tamen ratione deuotionis ministrorum (vel quia vnus est  prædestinatus ad maiorem gratiam  quam alius) est maior effectus baptismi in vno quam in alio. Sed ego non dubito quin hoc sit falsum, et contra sanctum Tho. Sed dico, quod semper ratione sacramenti datur æqualis gratia. Ita  tenet Maio. 4. d. 4. q. 3. et hoc intellige de puero. Nam de adulto non negarem quin maiorem gratiam baptismi recipiat vnus quàm alius, quia est maior  dispositio in vno quàm in alio.

  
 An sit baptizandus qui est  in actuali voluntate peccandi.
  
 ¶ QVÆritur, vtrum qui est in actuali voluntate peccandi sit baptizandus?  Respondent sanct. Thom. 3. par. quæstio.  68. articulo. 4. et articulo. 8. ad. 4. Et   Scotus. 4. distin. 4. q. 5. Et Palu. 4. di.  4. q. 1. Et Durand. 4. d. 4. q. 2. quòd talis non est baptizandus, & de hoc non  est dubitandum. Et Augusti. & habetur de consecra. d. 4. ca. omnis qui ait.  omnis qui iam suæ voluntatis arbiter  constitutus est, cùm accedit ad sacramentum fidelium nisi poeniteat, non  potest nouam vitam inchoare. Ab hac  poenitentia, cum baptizantur, soli pueri immunes sunt. Item actu. 2. Agite  poenitentiam & baptizetur vnusquisque vestrum. Poenitentia autem quae   ante baptismum requiritur, debet esse contritio, sicut & in sacramento confessionis, nisi excusetur ignorantia, qua  putat se sufficientem dolorem habere  cum tamen non habeat, tunc enim sufficit attritio cum sacramento, sicut etiam   de poenitentia. Et per omnia similis  dolor requiritur ante baptismum, sicut ante poenitentiam: quia dolere   de peccatis est de iure naturali, quod  non impeditur à iure diuino. Baptismus autem in peccato mortali susceptus valere incipit fictione recedente, vt  determinat Augustinus cap. tunc valere, de consecratione. d. 4. maxime si  habuerit attritionem. Sed quæritur,  quare hoc sacramentum habeat istud  privilegium, quòd recedente fictione  valeat, cúm eucharistia non habeat illud, imo nec poenitentia? attritio enim  post poenitentiam nihil valet, quanuis cum poenitentia valeat, & tamen  attritio post baptismum, illius in quam   peccati attritio de quo erat fictio, sufficit ad hoc vt baptismus conferat  gratiam   ex opere operato. Respondet sanctus  Thomas. 4. distin. 4. quæstione. 3. ar.  2. quòd ratio discriminis est, quia baptismus imprimit characterem, quia iam  talis est verè baptizatus, & baptismus  non potest iterari: & si sic non repararetur effectus eius esset in vacuum susceptus. Effectus autem aliorum sacramentorum  iterabilium potest recuperari.

  
 Baptismus triplex.
  
 ¶ QVÆRITVR, an sint plura baptismata? Respondeo quod sic, nam triplex  est baptismus, videlicet, flamminis, sanguinis, & aquæ, vt notat Glo. super illud Hebraeo. 6. baptismata doctrinæ.  Et de baptismo flamminis fit mentio. 15  q. 1. ca. firmissimè, & ibi Glo. & de consecra. d. 4. ca. necessarium, & ibi Glo.  & Grego. Nazianzenus, lib. de seculis  Epiphanis, & Bernardus epistol. 77.  martyrium vocat baptismum. Et Casiodo. de Origine officiorum. ca. 24. ponit hæc tria baptismata. Et Orige. 4.  Leuiti. & Augusti. 13. de Ciuita. Dei.  Baptismus autem  flamminis vocatur poenitentia peccatorum, et quaecunque conuersio in Deum sufficiens ad infusionem   gratiae, qui non vocatur sacramentum  quia non confert gratiam ex opere operato. Nec martyrium vocatur sacramentum,  quia iam essent plura quam  septem  sacramenta  novae legis. Nec sunt necessariæ in  martyrio, res, et verba, materia, et forma. Sacramenta autem  omnia  constant ex illis

  
 Pueri, an sint baptizandi.
  
 ¶ QVÆritur vtrum pueri sint baptizandi? & videtur quod non quia nemo debet baptizari nisi voluntariè,  sed in pueris non est voluntarium, ergo. Respondeo nullo modo est dubitandum, quòd pueri si non baptizantur damnantur: si autem baptizantur,  saluantur. Hoc expressè determinatur in capit. maiores, de baptismo, &   Ioan. 3. dicitur nisi quis renatus fuerit  ex aqua, & spiritu sancto, &c. Et Augusti. contra  Iulianum. & de baptismo paruulorum, ca. 13. & 30. & de fide ad Petrum   ca. 6. et in multis alijs locis determinat  quòd pueri sine baptismo damnantur,  & cum illo iustificantur. Pueri enim  habent originale peccatum, secundum illud   Roman. 5. omnes in Adam peccaverunt,  sed in noua lege non est aliud remedium   contra originale, nisi baptismus ergo.

  
 Amentes & furiosi, an sint baptizandi
  
 ¶ QVÆritur, vtrum amentes, & furiosi sint baptizandi? Respondeo, quod si  aliquis sit perpetuo amens, quia sic na  tus est, & nunquàm habuit vsum rationis, talis est baptizandus, quia idem  est iudicium ac de puero. Secundò dico quod si amens habuit aliquando  vsum rationis, & tunc cum erat sui compos voluit baptizari, licet posteà inciderit in amentiam est baptizandus sine dubio. Verum est quòd si quandò   habuit vsum rationis, & voluit baptizari, constet eum esse in aliquo peccato mortali à quo nolebat abstinere,  male faceret qui eum baptizaret. Si autem talis de facto baptizetur, vtrum consequatur gratiam? Doctores concorditer dicunt, quòd nihil sibi proficeret  baptismus. Nec ego oppositum auderem determinatè dicere, probabile tamen existimo, cùm baptismus sit in remedium peccatorum, quòd habet efficaciam erga attritum qui est in mortali. Et potest etiam baptizari cum sit in  originali talis furiosus, quòd si baptizetur in casu dicto saluabitur, ne ponamus aliquem in via extra statum salutis. Hoc credo multum probabile.
  
 Tertiò dico quod si talis cum habuit  vsum rationis noluit baptizari posteá  lapsus in amentiam non potest baptizari, quia voluntas præterita reputatur  præsens, & si baptizetur nihil ei valet  baptismus vt videtur. Quartò dico quod   si sit talitèr amens de quo creditur quod   redibit in pristinam sanitatem, etiam  si ante amentiam voluerit baptizari,  non est baptizandus sed propter reuerentiam sacramenti expectanda est  eius conualescentia: dum modo non sit  periculum de morte eius.

  
 An pueri infidelium sint baptizandi invitis parentibus.
  
  ¶ QVÆritur an pueri infidelium  sint inuitis parentibus baptizandi? Est  quaestio grauis, &  tractatur  à sanct. Tho  ma. 3. p. q. 68. ar. 10. 4. dist. 4. Capre. &   multi Thomistæ tenent partem negatiuam scilicet quòd nullo modo licet  baptizare filios infidelium quorumcunque, siue illi sint pagani, siue Iudaei,  siue liberi, siue serui: inuitis parentibus   Scot. 4. d. 4. q. 9. tenet contrarium scilicet, quòd sunt baptizandi. Durandus. autem li. & quæstio. 6. &  Caieta. 2. 2. q. 10  ar. 12. tenent viam mediam. Dicit enim  hæc opinio esse distinguendum de infidelibus, quidam enim sunt sui iuris,  & non serui christianorum, &  talium   filij non sunt baptizandi inuitis parentibus. Alij infideles sunt serui christianorum, quales sunt qui iure belli sunt serui, &  etiam Iudæi secundum istos, & filij  eorum, quia occîderunt regem nostrum,  & horum filij possunt, & debent inuitis parentibus baptizari. Hanc opinionem putat Caiet. esse sanct. Tho. Pro  huius quaestionis solutione, notandum   quòd per parentes in proposito non  intelligimus solos genitores sed etiam  eos in quorum custodia, et cura sunt filij. Vndè si puer infidelis iusto titulo,  vel etiam iniusto (vt benè dicit Capre.)  venerit ad terras christianorum, cum  iam non possit esse sub cura genitorum   sed sub cura dominorum christianorum esset baptizandus. Nam si tales non   liceret baptizare, cùm proprij parentes non possint eorum curam gerere  essent pueri extra statum salutis. S. Tho.  igitur determinatè, et absolutè  respondet   quod tales non sunt baptizandi inuitis parentibus, et ita tenendum est. Et ecclesia  tales pueros in terris paganorum sub cura parentum de gentes nunquam consueuit baptizare: quamuis  eorum  parentes malè  utantur dominio quod in ipsos habent.    Nos tamen non sumus eorum iudices,  dicente Paulo, de his qui foris sunt nihil ad nos. Sicut ego non possum cogere christianum ad audiendam missam die dominica, licet habeat præceptum audiendi eam: quia ego non sum  executor huius legis. Et ca. Iudæi. 28.  q. 1. & ca. ex literis, de conuersione infidelium habetur, quòd si alter infidelium fiat christianus, baptizentur eius  filij pueri, ergo si nullus parentum conuertatur non debent baptizari.
   De Ministro.
  
 Mali ministri an conferant vera sacramenta.
  
 QVÆritur, vtrum mali ministri conferant verum baptismum, & alia sacramenta? Respondetur secundum omnes doctores  quòd sic, & est determinatio ecclesiæ   in cap. Roma. de consecra. d. 4. vbi dicitur. Romanus Pontifex non attendit hominem, qui baptizat, sed spiritum    Dei subministrare gratiam baptismi  licet paganus sit qui baptizat. &. 1. q.  1. ca. si iustus fuerit: non est de hoc dubium apud fideles, & oppositum dicere est error Vuiclephista. Sed de hæreticis ministris fuit olim altercatum  inter doctores, an conferrent vera sacramenta? Vndè  Cyprianus cum episcopis provinciae Affricæ, & aliarum duarum Carthaginem conuenerunt, vbi  Cyprianus determinauit, quòd ab haereticis baptizati essent rebaptizandi,  & perseuerauit in ea opinione, vt patet, ca. si quis inquit. 1. q. 1. & capit. quo  modo exaudiet, de conse. d. 4. Augu.  autem lib. vno de baptismo, dicit quod si  quid erroris ibi Cyprianus tenuit falce passionis est remotum. Et de baptismo contra donatistas, lib. 6. &. 5. c. 23.  & in multis alijs locis, dicit quod  concilium   vniuersale totius ecclesiæ post illud  Carthaginense celebratum determinauit quòd hæretici conferebant vera sacramenta, & ita ecclesia tenet. &   in ca. ad abolendam de hæreticis dicitur, quòd qui alitèr de sacramentis ec  clesiæ sentit, & docet quàm ecclesia  Romana hæreticus est. Et si Ambro.  li. de initiandis rudibus, & habetur. 1.  q. 1. ca. non sanat, dicat quod baptismus perfidi non mundat sed polluit, loquitur de  baptismo Arrianorum, qui  ponebant  aliam   formam scilicet in nomine filij serui.

  
 Ministrans sacramenta in peccato mortali an peccet mortaliter.
  
 ¶ QVÆRITVR, vtrum minister existens in peccato mortali peccet  mortalitèr administrans sacramentum?  Respondet sanct. Tho. 3. p. q. 64. ar. 6. quòd  sic, quia est notabilis irreuerentia diuinorum contra præceptum iuris naturalis. Admonet tamen Caieta. hoc  esse sane intelligendum. Nam ad hoc  quòd talis actio sit mortalis requiruntur tria. 1. quòd sit minister, ita quod faciat actum religionis. Ex quo patet contra Adrianum, quod qui eleuaret hostiam   iacentem in luto, non peccaret esto esset in mortali, quia illa actio non est ministri in quantum minister est. 2. requiritur ad hoc sit mortalis, quòd actio illa sit sacramentalis. i. quòd procedat  à sacramento. Vndè diaconus in mortali legens euangelium peccat mortalitèr, quia illa actio procedit à sacramento ordinis, & terminatur ad eucharistiam. 3. irreuerentia ista est mortalis ex genere. Et cum secretè, et sine  solennitate in necessitate baptizat in  mortali, peccat venialitèr tantum, quia  facit id in persona alterius, & non  vt sacerdos.

  
 Sacramenta a malis ministris recipere, an sit licitum.
  
 ¶ QVÆRITVR, an liceat recipere sacramenta á malis ministris scilicet à concubinarijs, &c? Sanct. Tho  mas. 3. par. quæstione. 64. articulo. 6.  in solutionibus argumentorum, &. 4. distinctio. 5. q. 2. tractat hanc materiam.   Respondeo quod duplex potest esse minister malus, vnus qui toleratur ab ecclesia quoniam scilicet non est excommunicatus, nec præcissus, & á tali licitum est recipere sacramenta, non tamen (vt benè notat Caietanus) licet  eum inducere ad conferendum sacramentum, nisi in duobus casibus. Primò quando ipse tenetur conferre sacramentum illud, putâ quia est curatus, & dominica dies possum eum inducere ad celebrandum, licet sit in mortali: quia ego vtor iure meo, & exigo  quod ipse potest benè facere, & si malè agit ipse viderit. Secundó in articulo necessitatis, quando in periculo mortis egeo baptismo, possum inducere  tunc ministrum quantumuis pessimum   ad conferendum mihi sacramentum. Alter potest esse minister malus, qui sit  excommunicatus, &  praecisus ab ecclesia, &  à tali non licet recipere baptismum ac proinde nec aliud quodvis  sacramentum. Has duas propositiones  ponit sanctus Thom. Caieta. Duran.  Palu. Adria. &  Scot. qui addit quod  si sim in extrema necessitate, et egeo  baptismo, & sunt duo qui possunt me  baptizare, scilicet laicus bonus, et sacerdos iniquus, potius debeo inducere sacerdotem ad me baptizandum,  quàm secularem, et bene dicit, nam  laicus non est minister sacramenti baptismi, nisi in defectu sacerdotis. Tempore verò necessitatis licitum est etiam   suscipere sacramentum baptismi ab  excommunicato, et praecisso, vt benè   dicit sanctus Tho. et Scotus. nam talis  minister solo iure positiuo impeditur  ab administratione sacramentorum,  sed in casu necessitatis est præceptum  de iure diuino vt iste baptizetur, et quod   ille eum baptizet, ergo. Et ita determinatur in cap. si quem fortè. et cap. sub   diaconus. 24. q. 1. Et Augus. allegatur  ab Adriano in libro de vno baptismo  de quodam qui in extremis ab hæretico est baptizatus. Super quo Augustinus ait, non solum quod fecit non improbamus, sed etiam securissimè, &   verissimè laudamus, possunt ergo, &   tenentur in articulo necessitatis ab haereticis  excommunicatis, praecissisque suscipere sacramentum baptismi. vt dictum est.

  
 Ab excommunicatis, an liceat sacramenta recipere.
  
 ¶ HOC autem quod diximus non  esse licitum recipere sacramenta ab excommunicatis intelligitur de solis illis  qui nominatim sunt excommunicati,  vel ob notoriam percussionem clerici. Sic enim determinatum est in concilio Constantiensi, & in concilio Basiliensi. Cum alijs verò  excommunicatis idem iudicium est, sicut de ministris  peccatoribus, non enim tenemur eos  vitare, etiam in participatione sacramentorum, nisi sicuti malos ministros non    inducendo eos sine necessitate ad sacramenta conferenda.

  
 An puer in vtero matris sit baptizandus
  
 ¶  QVÆritur, an ad baptizandum  puerum  expectanda sit eius natiuitas ex vtero? Respondeo  secundum  omnes  doctores  quod sic: & habetur de consecra. d. 4. cap. qui in maternis. Verum est quod si manu obstetricis  posset realitèr mitti aqua, & verba dicantur, quod esset verus baptismus. Si autem periclitetur puer nascens, & appareat caput, baptizetur, & erit verus  baptismus: vt ait. S. Tho. 3. p. q. 68. art.  11. 4. vbi ait, quod si esset omnino natus sufficeret mittere aquam in caput, ergo  &c. Si autem alia pars appareat scilicet  pes, vel manus, dicit S. Tho. Duran. Palu. & est communis opinio, quod licet non  sit certum an esset verus baptismus, baptizandus tamen est, & posteá si nascatur debet sub conditione iterum baptizari. Palu. contendit probare  quod certis  simè erit baptizatus, licet non  intingatur    aqua nisi pes, vel manus. Sed tamen  non   est ita certum, vt ipse putat. Panormi.  et Innocentius in cap. debitum de baptismo, videntur sentire quód quaelibet pars sufficiat ad baptismum et verè est in hoc magna apparentia.

  
 Ab excommunicatis, an liceat sacramentis recipere.
  
 ¶ QVÆritur, quid faciendum est de  pregnante damnata ad mortem? Respondeo, quod est expectandus partus. Patet in lege negat. ff. de statu hominum,  et in lege pregnantis. ff. de poenis, et aliud facere esset grande sacrilegium.  Sed quid si illa egrotet ad mortem, an  sit aperienda vt foetus baptizetur? Repondeo quod temporibus nostris quidam   medicus consuluit, vt fieret cissio, sed  pessimè procul dubio, nam nullo modo licet, non enim sunt facienda mala vt veniant bona, et non potest omnino esse certa mors matris, et dato quod   esset certa, aperire eam viuentem esset  occîdere eam, quod est immane sacrilegium. Posteà verò cùm mater moriatur aperienda est, & puer si viuus  reperiatur baptizandus, vt in lege posthumus. ff. de in offi. testament. Solinus  dicit de Iulio Cæsare, quòd sic fuerit  ab vtero matris extractus, & idem dicit Palu. Sed hoc non est verum de Iulio Cæsare, sed de alijs Cæsaribus.

  
 Pueri an sint statim baptizandi.
  
 ¶ QVÆRITVR, quo tempore  sint pueri baptizandi? Respondeo secundùm  sanctum Tho. quòd statim. Quia  ratione baptismi Deus, & angeli habent maiorem curam illorum: non dico statim. i. eadem die. Est enim magna  abusio in nostris temporibus, quòd semper antequàm puer ducatur ad ecclesiam est baptizatus: si timeretur  eius mors, & esset periculum, benè quidem: sin autem melius est vt in ecclesia baptizetur. Si autem adulti sint baptizandi non debent diu differre baptismum propter pericula interim imminentia: debent tamen prius instrui in  fide. Tempore etiam interdicti licitum   est baptizare, vt patet in cap. quoniam  de sententia excommunicationis lib. 6.

  
 An in baptismo requiratur intentio  baptizantis.

 ¶ QVÆritur, vtrum ad baptismum   requiratur intentio baptizantis? Respondeo secundum sanct. Tho. 3. p. q. 64.  arti. 8. et secundum omnes doctores quòd  sic, nam quando ad vnum concurrunt   multa, oportet quod sit aliquid per quod  ex illis multis fiat vnum, in baptismo  autem concurrunt multa, scilicet materia et forma baptizans, et baptizatus,  &c. ergo oportet cúm sacramentum  sit vnum, quod per aliquid fiat vnum, sed  non videtur quomodo aliter fiat unum,  nisi per hoc quòd applicantur isti per  intentionem, ergo intentio requiritur.  Item oportet quòd baptismus sit actio  humana, nam si insanus baptizaret non   esset baptismus, sed non potest esse actio humana sine intentione, ergo requiritur intentio faciendi quod ecclesia intendit. Requiritur intentio baptizandi, nec quando baptizat requiritur  actualis intentio, sufficit enim virtualis. i. quòd prius voluerit baptizare: licet tunc quando baptizat cogitet de  impertinentibus. Furiosus verò baptizare non potest, quia non habet intentionem quæ requiritur, vt dictum est.  Si autem sacerdos putet se baptizare  Petrum, & baptizat Martinum, quia iam   intendit baptizare, verè baptizat: licet  erret in persona. Imo quamuis erret in  sexu putans se baptizare Franciscum,  & baptizat Ioannem contra Ostiens.

  
 Baptismus an possit iterari?
  
 ¶ QVÆRItur, an baptismus possit iterari? Respondeo secundùm omnes doctores quòd non. Sanct. Tho.  3. parte. quæstione. 66. articulo. 9. tractat de hoc. Et patet, quia Ephesios  sexto dicitur vna fides, vnum baptisma. Et Hebreos sexto imposibile   est enim eos qui semel sunt illuminati &c. & prolapsi sunt rursus reuocari  ad poenitentiam. Quidam hæretici hunc   locum intelligebant de poenitentia.  Contra quos August. li. de vera & falsa poenitentia ca. 3. ostendit prædictum   locum necessario esse intelligendum  de baptismo. Similitèr Damas. l. 4. c. 1  Nam si de poenitentia intelligeretur esset contra illud euangelij Matthaei. 18.  non dico septies, sed septuagies septies.  Et est determinatio ecclesiæ, de consecra. d. 4. cap. rebaptizare, & sunt verba Augustini ad Maximianum, rebaptizare haereticum hominem omnino  peccatum est, rebaptizare autem catholicum, immanissimum scelus est. Habetur etiam. 1. q. 1. c. quodquidam. Est  autem secundum. S. Tho. multiplex huius ratio, baptismus enim est quædam  natiuitas, & regeneratio: sed homo in  vita corporali non potest semel iam   natus, denuo nasci, ergo nec in vita spirituali. Item in baptismo commorimur   Christo, vt dicitur Roma. 6. sed Christus tantum semel mortuus est, ergo.  Item baptismus imprimit characterem   indelebilem, ergo. Item quia datus est  in remedium contra originale peccatum, sed hoc peccatum semel dimissum  non potest redire, ergo nec baptismus  potest iterari: quód si reiteretur nihil  omnino valet secundus baptismus.
  
 Qui autem. 2. baptizat manet irregularis, vt patet in cap. ex literarum, de aposta. Et est notandum quòd baptismus  non debet iterari, nec absolute, nec sub  conditione, si constat quòd anteà sit baptizatus: etenim qui baptizaret sub conditione eum qui iam est baptizatus irregularitatem incurrit, vt patet ex verbis Augusti. quæ Magist. sentent. adducit. 4. d. 6. dubitans, an qui ludicre baptizaret, conferret verum baptismum?   Ait Augustinus implorandum esse diuinum auxilium gemitibus, & orationibus. Si tantum anxiabatur Augustinus quomodo licet rebaptizare etiam sub  conditione? Est pessima abusio in partibus nostris rebaptizare sub conditione, sed debet parrochus diligentèr quærere, an puer sit baptizatus: & si compererit quòd sic, nullo modo debet eum   rebaptizare, si constet oppositum debet eum baptizare. Si autem sit verè   dubium, determinat ecclesia. ca. 2. de  baptismo, quod baptizetur sub conditione. Me praesente adductus est quidam  puer ad baptismum & quibusdam dicentibus eum iam esse baptizatum, alijs verò hoc ipsum negantibus, admonui clericum, vt quæreret prius veritatem, qui dixit mihi. O pater non curetis, expectetis modicum, & videbitis,  quid ego facio. Hæc dicens arripuit  puerum, & ait, Alphonse, si tu es baptizatus ego non te rebaptizo, si non es  baptizatus, ego te baptizo in nomine  patris, & filij. Hæc est magna abusio,  nec toleranda.

  
 Baptizatus secreto debet publice benedici.
  
 ¶ QVÆRITVR, an baptizato  puero secretè, debeant repeti solennes illæ ceremoniæ, & benedictiones  ecclesiæ? Respondeo quòd sic, vt ait  Palude, & est communis sententia. Sed  quid si credens curatus iam puerum  esse baptizatum, dixit solenniter omnia illa quæ  concomittantur  baptismum   sine immersione tamen, an posteà  sciens   illum non fuisse baptizatum, debeat  baptizare sine solennitatibus prædictis? Respondeo quòd non, sed debet de  nouo solenniter baptizare, quia solennitates non sunt de essentia baptismi  De ritu baptismi, an sit conueniens?  consule, sanctum Thom. 3. parte. quæ   stio. 66. arti. 10. & de cathecismo, exorcismoque. 3. part. quæst. 71.

  
 An ab  renuntiatio  baptizati sit votum.
  
  ¶ QVÆRITVR, an in cathecismo puerorum, quandò respondent pro   eis, ab renuntio, sit ibi noua obligatio  pueri, an si maneat puer obligatus, sicut si fecisset votum? Respondeo  quod  Durandus videtur dicere quòd sic. Palud. tamen bene dicit, quòd ibi nulla est obligatio, etiam si qui baptizatur sit adultus. Non enim intendit ecclesia obligare eos de nouo, sed vt acceptent ea  ad quæ tenentur christiani. Notandum   etiam quòd in cathecismo contrahitur   quædam cognatio spiritualis inter susceptorem, & susceptum, inter patrinum verò  filiosque eius, & baptizatum  contrahitur affinitas spiritualis. Si autem non baptizetur, sed fiant solennitates tantum, contrahitur etiam affinitas, sed imperfecta: nam prima dirimit matrimonium, non tamen. 2.  vt habetur de cognatione spirituali  capit. 5.

  
 Materia & forma baptismi debent simul concurrere
  
  ¶ An in sacramento baptismi, oporteat simul concurrere materiam &   formam baptismi? Respondeo  secundum   omnes quòd sic. Patet ex Augustino,  & habetur cap. detrahe. p. q. 1. accedit  verbum ad elementum, et sit sacramentum. Ista autem simultas secundum Scotum intelligitur modo humano: quia  evangelistae loquuntur hominibus, ac  proindè satis est, quòd materia & forma sint simul, eo modo quo aliqua dicuntur esse simul apud homines. Non   credo tamen quòd requiratur quòd  antequàm immersio aquæ finiatur,  incipiantur verba, sed sufficit quòd post  quàm dixit, ego te baptizo in nomine  patris, & filij, & spiritus sancti, mittatur aqua. Nec de hoc dubito, iam enim  iste est baptizatus in nomine patris, et  filij. &c. sicut in euangelio  præceptum est. Et hæc  de baptismo.



    ¶ SEQVITVR DE SAcramento confirmationis.
  
 ¶ De sacramento confirmationis  tractat Magister sentent. 4. d. 7.  &  S. Tho. 3. p. q. 72. &.c.
  
 Confirmatio est a Christo instituta.
  
 QVÆRITVR, ante omnia  an confirmatio sit à Christo  instituta? Ad hoc dicunt quidam quòd confirmatio non fuit instituta à  Christo, nec ab apostolis, sed ab  ecclesia. Hoc tenet Alexander de Ales. 4. p. q. 23. membro. 1. &. S. Bonaventura. 4. d. 7. & Alexander ait quòd confirmatio fuit instituta in concilio Meldensi. Oppositum tenet omnis schola  theologorum. Opinio tamen Alexandri non est hæretica, quia non negat  confirmationem esse sacramentum,  sed dicit quòd Christus habens potestatem condendi sacramenta, communicauit illam ecclesiæ. Sed nos dicimus    confirmationem institutam esse à Christo, nam apostoli confirmabant, vt patet actorum. 8. &. 19. & confirmati recipiebant spiritum sanctum, etiam visibilitèr, & non legimus quòd ipsi apostoli hoc instituerunt, ergo. Et quòd  fuerit ante concilium Meldense patet  de consecratione. d. 5. vbi Melchiades  Vrbanus & Fabianus, antiquissimi  pontifices loquuntur de confirmatione, sicut de re in ecclesia consueta. Et sanct.  Cle. qui Petro sucessit in episto. 3. ad  vniuersos, & Cyprianus in concilio  Carthaginens. & Hierony. aduersus  Luciferian. Cum autem sacramenta  sint instrumenta nostræ redemptionis, quam Christus operatus est vsque   ad resurrectionem, oportet dicere omnia   sacramenta instituta fuisse ante resurrectionem Christi. Instituit ergo Christus hoc  sacramentum  Ioan. 16. quando  promissit apostolis spiritum sanctum quo confirmarentur    virtute ex alto, illa enim missio spiritus   sancti in penthecoste, vel fuit sacramentum  confirmationis, vel habuit locum eius.

  
 Materia confirmationis est chrisma.
  
 ¶ QVÆritur, quæ sit materia huius sacramenti? necessario enim est danda  in eo aliqua materia, vt patet ex ritu  eccles. & auctoritatibus sanctorum, &   quia omnia alia sacramenta constant ex  materia & forma, ego etiam hoc. Et  oppositum dicere esset temerarium,  nam in forma huius sacramenti signatur materia, dicitur enim consigno te  signo crucis, & confirmo te chrismate salutis. Respondeo quód materia huius  sacramenti est chrisma. Hoc vocabulum est græcum, & accepit ecclesia illud ex Diony. 2. ca. 4. de ecclesiastica  hierarchia & significat vnguentum  compositum ex oleo & balsamo, vt patet  in ca. vno de sacra vnctione. Balsamum   autem necessarium est in materia confirmationis necessitate præcepti, vt patet ex cap. vno, & ca. nouissimè de consecra. d. 5. & ca. 1. de sacramentis non  iterandis, & ex ritu ecclesiæ. Non est  autem necessarium necessitate sacramenti: nam balsamum est in sola Sytia terra paganorum, & difficultèr potest inueniri, & non videtur quod materiam tam arduam voluerit Deus esse  materiam sacramenti, non est ergo necessarium de essentia sacramenti, sicut  nec aqua in consecratione sanguinis.{
         Balsamum  non est de necessitate sacramenti confirmationis.        
}   Hoc tenet Caieta. 3. p. q. 72. arti. 2. hoc  etiam probatur ex cap. 1. pastoralis de  sacramentis non iterandis, vbi habetur  quòd quidam per errorem fuit confirmatus oleo benedicto sine balsamo,  & quæsitum est, an esset iterandum sacramentum? &  responsum est, nihil esse iterandum, sed cautè supplendum  quod incautè fuerat omissum. Si illud  fuit sacramentum ergo chrisma non  est de necessitate sacramenti, si autem   non debuit iterari, ergo certè fuit sacramentum, licet posteá propter præceptum chrismate vngeretur. Credo  ergo probabilissimè  quod chrisma non est  de essentia sacramenti  confirmationis: aliâs enim raro esset sacramentum, nam  etiam   puto negociatores decipere nos vendentes non balsamum pro balsamo.

  
 Chrisma in confirmatione debet esse consecratum.
  
 ¶ QVÆRITVR, an sit necessarium quòd chrisma sit consecratum?  Respondetur  quod sic. Ita tenet Scotus, Duran. Palu. Marsi. Siluest. Florenti. &   omnes, & videtur idem sentire sanctus Tho. 3. p. q. 72. arti. 3. vnde si chrismate non consecrato per errorem quis  confirmaretur, non esset confirmatus  nam Christus hoc instituit, quod patet ex ritu ecclesiæ, & auctoritate antiquorum doctorum. Cypria. in opusculo de vnctione chrismatis, & Dionysius, ca. 4. de ecclesiasti. hierarch. Ratio huius assignatur  à S. Tho. Ricard.   Alex. &  Bonaven. Quia cum  sacramentum sanctificet actione, oportet vt in se  sit sanctum  & proptereà  congruum fuit,  vt ipsa materia habeat in se sanctificationem. Sed est differentia inter materias  sacramentorum, nam aliquas sanctificauit Christus immediate, vt sunt materiæ  illorum  sacramentorum quibus Christus   est vsus scilicet baptismi, & eucharistiæ. Aliorum verò  sacramentorum quibus Christus non est vsus materias non   sanctificauit, vt materiam confirmationis &c. Et ideò necesse est, quod tales materiæ  consecrentur. Et licet Christus receperit vnctionem á Magdalena, & in sepulchro, illud fuit modo humano, non sacramentali vel spirituali, vel ad aliquem   effectum spiritualem, sicut sanctificauit  aquas in baptismo, non tamen quando bibebat, nec panem quando commedebat.

  
 Chrisma debet ab  episcopo consecrari.
  
 ¶  Sed vtrum debeat ab episcopo chrisma consecrari? Videtur quod sic, vt patet   in prædicto ca. vno de sacra vnctione  &  consecratur in die coenae, & quolibet  anno renouatur. Vtrum  autem papa possit communicare  consecrationem simplici sacerdoti? credo probabilitèr, quod sic, et  tunc non esset de essentia sacramenti quod   confirmatio fieret cum chrismate ab  episcopo consecrato, vt notum est.

  
 Forma sacramenti  confirmationis
  
 ¶ QVÆritur, quæ sit forma sacramenti confirmationis? Respondeo  quod hæc, consigno te signo crucis, &  confirmo te chrismate salutis. Hoc tenent omnes doctores  nullo excepto. Et ita habet ritus ecclesiæ, & auctoritates sanctorum. Et si apostoli non vtebantur hac forma, vt  patet Actorum. 8. hoc ideó fuit secundum. S. Tho. & omnes, quia oleum ponitur in confirmatione pro signo visibili, sed tunc miraculose fiebant signa  visibilia, & ideò non vngebant confirmatos. Item propter irrisiones infidelium vitandas, esset enim rediculum   apud infideles, si vngerentur confirmati, & ideò solùm confirmabant per  manuum impositionem. Cessantibus   autem illis signis visibilibus miraculose factis, vsi sunt materia & forma  praedictis.

  
 In confirmatione imprimitur character.
  
 ¶ IMPRIMIT autem confirmatio characterem, vt patet ex concilio  Florentino, & ideò non est iterabilis.   Qui autem bis confirmaret eundem,  peccaret quidem, sed tamen non esset  irregularis: quicquid dicant canonistæ.   Quia nullus textus in iure ponit hanc  poenam. Et patet ex cap. dicto de conse. d. 5. vbi fit mentio de iteratione confirmationis, & non ponitur poena irregularitatis, licet prohibeatur iteratio. Sed quare posita est poena irregularitatis iterantibus baptismum, &  non   iterantibus confirmationem? Respondeo   quia antiquitus fuit contentio, & hæresis de iteratione baptismi, non autem    de confirmationis repetitione. Et ideò   hoc secundum noluit ecclesia, ita strictè prohibere, & punire sicut primum.

  
 Confirmari nemo potest ante baptismum.
  
 ¶ QVÆRITVR, vtrum quis possit confirmari  anteque sit baptizatus? Respondeo  quod non, & si fiat nihil factum est:  vt habetur in ca. de presbytero non baptizato, vbi præcipitur quòd de nouo  baptizetur, & iterum ordinetur. Et eadem est ratio de confirmato, &  non baptizato. Et ca. veniens de presbytero  non baptizato, dicitur quod baptismus  est fundamentum  omnium  sacramentorum.  Si autem quis ordinaretur ante confirmationem, malè faceret, sed tamen  factum teneret.

  
 In confirmatione confertur gratia.
  
 ¶ QVÆRITVR, an confirmatio conferat gratiam? Respondeo quòd  sic. Quia est sacramentum. Imo confert maiorem gratiam quam baptismus. Quia iam in confirmatione fit miles, & roboratur ad defendendam fidem quam in baptismo recepit. Et ita   dicit Palude & omnes. Et de consecratio. distinctione. 5. cap. de his, dicitur quòd confirmatio est dignius sacramentum quam baptismus, & maiori  veneratione dignum.

  
 An omnes teneantur confirmari.
  
 ¶ QVÆritur, an omnes debeant confirmari? Respondeo  secundum  doctores  omnes  quod sic.  Et patet de conse. d. 5. c. omnes fideles  & ca. vt ieiuni, vbi dicitur, nunquam erit  christianus nisi confirmatione episcopali fuerit chrismatus. Sed vtrum sit de  necessitate salutis hoc sacramentum?  Respondeo  quod stando in iure diuino non est  præceptum, nec inuenitur in euangelio locus obligatorius, sicut inuenitur de  baptismo, poenitentia, & eucharistia.  Verum est quod  contemptus eius est peccatum   mortale, contemneret verò qui nolet illud recipere quia non vult obedire, &   putat nullius meriti esse. Hoc esset mortale secundum  omnes. Et S. Tho. 3. p. q. 72. a.  8. dimittere autem illud ex negligentia  non    esset mortale contra ius diuinum, qualiscunque negligentia sit, etiam crassa. Stando autem in iure humano, Adria. &. S.  Tho. tenent  quod  non est præceptum, & ego  ita credo, licet oppositum teneant pene omnes. Scotus, Palu. Maio. &c.

  
 Qua ætate confirmatio est suscipienda.
  
 ¶ QVÆritur, qua ætate dandum est  hoc sacramentum? Respondeo  quod Marsi  lius, & quidam alij dicunt, quód expectanda est ætas. 12. annorum, sed credo ex S. Tho. non esse necessarium expectare vsum rationis. Idem ait Gabriel, & Antoninus, & Siluest. Verum   est quòd beatus Antoninus dicit bonum   esse expectare septenium pueri propter  periculum reconfirmationis, vt scilicet  confirmatus meminerit se esse confirmatum

  
 An solus episcopus possit confirmare
  
 ¶ QVÆritur, an solus episcopus possit hoc sacramentum conferre? Quærit hoc, sanct. Tho. 3. p. q. 72. ar. 11. Respondeo quòd licet de hoc sint variæ opiniones, dicendum tamen est cum sanct.   Tho. Alexan. & Palu. 4. di. 7. q. 4. &   Marsi. 4. q. 5. quòd propria auctoritate non potest simplex sacerdos confirmare, & si tentet, nihil faciet. Nihilominus ex commissione papae quilibet  sacerdos posset confirmare. Hoc patet  auctoritate ecclesiæ ex facto Gregorij, vt habetur. 95. d. cap. peruenit, ait  Gregorius, ad nos quosdam scandalizatos fuisse, quòd presbyteros prohibuimus confirmare. Et post dicit ad  Ianuarium, & si de hac re aliqui contristantur, vbi episcopi desint concedimus quód presbyteri signent in fronte baptizatum. Et in concilio Florenti.  sub Euge. 4. in extravagan. de vnione  Armenio. instruendo Armenos, numerantur  septem  sacramenta, &  secundum est confirmatio, cuius ordinarius minister est  episcopus. Nihilominus ex dispensatione sedis apostolicæ, & rationabili  causa simplex sacerdos potest hoc sacramentum ministrare.

  
 De ritu confirmationis, & susceptore confirmati, patrino
  
 ¶ CIRCA ritum huius sacramenti notandum, quod susceptores confirmandi, seu patrini debent esse confirmati:  vt patet de consec. di. 4. c. in baptismate. Et si patrinus non confirmatus teneat, non oritur inde cognatio spiritualis: quæ aliâs oriretur: quia non est verus susceptor. Quilibet autem confirmatus potest esse patrinus, nisi vir vxoris, & vxor viri. Si vir tamen teneat  vxorem indè oritur affinitas, & si scientèr fecerit, non potest petere debitum:  tenetur tamen reddere. Et contrahitur in hoc sacramento tanta affinitas,  quanta in baptismo. Et non possunt esse susceptores plures sed vnus, & debet esse alius quam in baptismo. Quòd  autem fiat signatio in fronte non videtur esse de essentia huius sacramenti.  Quia in euangelio non legimus nisi  quòd imponebant manus super illos.   Quòd autem fiat per modum crucis, patet esse necessarium, quia in forma dicitur, consigno te signo crucis. Oleum   etiam  necesaarium est, & ritus ecclesiæ tenet quòd confirmatus non lauet oleum   per. 7. dies: sed hoc non est de essentia.  Et hæc de sacramento confirmationis.



   ¶ SEQVITVR SACRAmentum eucharistiæ.
  
 De sacramento eucharistiæ tract.  Magist. sent. in. 4. d. 8. & S.  Tho. 3. q. 73. &  ante  omnia.
  
 Eucharistia est sacramentum.
  
 QVÆritur, an eucharistia sit sacramentum? Respondetur ab omnibus   christianis, quod sic, &  maximum   omnium sacramentorum. Ita determinatur in multis concilijs. Et ecclesia  cantat, tantum ergo sacramentum. &c.  Sed quid est illud quod vocamus sacramentum, an sit actio ipsa putâ  consecratio, vel sumptio eucharistiæ, vel   aliquid aliud? Respondeo ex sanct. Tho.  3. p. q. 73. ar. 1. ad. 3. &. 78. art. 1. ad. 2. quod   nec consecratio, nec sumptio eucharistiæ, est sacramentum nec pars sacramenti, sed sacramentum eucharistiæ   perfectum est id quod remanet post  consecrationem. Sicut enim collatio  baptismi non est sacramentum baptismi, ita nec consecratio eucharistiæ   est sacramentum, nec ipsa sumptio, sed  species ipsæ, & corpus Christi sunt sacramentum: vt patet in cap. multi. 1. q.  1. vbi dicitur. Sunt autem sacramenta,  baptisma, chrisma, corpus Christi &   sanguis: ecce apertè dictum. Et licet  sub diuersis speciebus contineatur corpus Christi, est tamen vnicum sacramentum, non vnitate naturali cum species sacramentales differant specie: sed  vnitate finis. Quia omnia quæ in eo sunt  ordinantur ad vnum finem scilicet vel  ad continendum Christum, vel ad faciendam vnitatem corporis mystici.

  
 Eucharistia an sit de necessitate salutis.
  
 ¶ QVÆritur, vtrum sacramentum  eucharistiæ sit de necessitate salutis?  Respondeo  quod est praeceptum de eucharistia, vt patet Ioan. 6. nisi manducaueritis carnem filij hominis. Secundo dico  quòd hoc sacramentum non est ita de  necessitate salutis, sicut baptismus. Nam   nemo potest saluari sine baptismo realitèr, vel in voto suscepto: & tamen sine eucharistia possunt saluari multi,  vt de facto saluantur pueri baptizati,  ac proindè  non est ita de necessitate salutis, sicut baptismus. Eucharistia autem interpretatur bona gratia, vt pate. 1.  quæst. 1. capit. multi. Ab alijs interpretatur, gratiarum actio, synaxis, communio, & sacrificium.

  
 Figura eucharistiæ.
  
 ¶ HVIus autem sacramenti potissima figura, secundum sanct. Thom. fuit  agnus paschalis. Lutherus tamen irridet figuras huius sacramenti, & officium. S. Tho. de corpore Christi, dicit  compositum à summo Christi hoste,  eo quòd adducit ibi figuras, et miratur  quare ibi non adduxerit figuram asinæ   Balaam: sed dimittamus  perniciosissimum   hominem. Circa hoc multa bona dicit Gabriel in canone lec. 55. vbi petens quare in canone fit mentio de sacrificio Abrahæ, Abel, & Melchise.  & non de agno. Respondeo hoc ideò esse  factum, quia in illis tribus sacrificijs allegatur sanctitas sacrificantium, quæ   semper placuit Deo: esus  autem agni paschalis non semper fuit acceptus Deo.

  
 Materia eu charistiæ panis triticeus.
  
 ¶ QVÆritur, quæ sit materia huius  sacramenti? Respondetur  quod panis, &  vinum. Ita  determinatum est ab ecclesia. cap. firmiter de summa Trinitate, & fide catholica. Et in concilio Carthaginensi  Et habetur de consecra. d. 2. ca. in sacramentis  & ca. cùm omne, & ca. cum Marthe de celebratione missarum. Et patet, nam Christus hac materia est vsus  accepit (ait euangelista) panem  &c. similitèr & calicem, &  non  bibam ammodo  de genimine vitis. Ex quo patet quòd  in calice continebatur vinum. Panis verò debet esse triticeus, ita quòd in alia  materia non potest confici: vt ait. sanct.  Tho. 3. p. q. 74. ar. 3. Idem tenet Alexan  der de Ales. 4. p. q. 32. &. Duran. 4. d. 11  q. 4. & Scotus. d. 11. q. 6. Vndè  omnis panis qui in communi modo loquendi vocatur panis, & est ordinatus ad alimentum hominum, est sufficiens materia  consecrationis. Ex quo sequitur, quod panis ordeaceus non est materia consecrationis, nec potest in eo confici hoc sacramentum: quia non est panis, nec ordeum est  alimentum  hominum, sed bestiarum. Panis  autem siliginis (de centeno) quia vere est  panis, & ad alimentum  hominum  ordinatus   potest consecrari. Idem  dicendum de farre,  & spelta, si ex eis conficeretur  verus panis.   De farre dicit Palu. quòd sufficit. De  spelta dicit Antoninus, quòd sufficit,  sed quia hoc non est certum, credo esse temerarium consecrare in alio quam   triticeo pane. De mayz apud indos,  dubium est, an esset sufficiens materia  & ideò non est consecrandum in eo.  In pasta autem ex tritico (en la massa)  non potest fieri consecratio, quia non  est panis, sed ex ea fit panis, & habet alias proprietates quam panis, hic enim nutrit, illa verò interficit. In agmidone  etiam sanct. Tho. tenet, quod  non potest fieri consecratio: & ita ego credo, alij tamen   dubitant. Et Palu. 4. d. 4. &. d. 11. q. 2. ar.  4. dicit quod potest in eo fieri consecratio: sed hoc nullo modo est tenendum.

  
 Panis azimus materia eucharistiæ.
  
 ¶ QVÆritur, an panis consecrationis debeat esse azimus. i. sine fermento? Respon. sanct. Tho. 3. p. q. 74. a. 4.  quòd non est de essentia sacramenti, quod   panis sit azimus, sed potest confici etiam    in fermentato, quia est verus panis. Conveniens tamen est quòd quilibet consecret secundum ritum suæ ecclesiæ. In  ecclesia autem circa hoc non est vnus  ritus solus, nam Græci conficiunt in  fermentato: vt dicit Grego. in regno.  Sed consuetudo latinorum consecrandi in azimo conuenientior est quam  consuetudo Græcorum. Nam Christus celebrauit in azimo, vt patet Matth. 26.  prima autem die azimorum  acceserunt   discipuli ad IESVM dicentes, vbi vis  paremus tibi commedere pascha? Et  Luc. 22. venit autem dies azimorum in qua  necesse erat occîdi pascha. Græci verò propter detestationem Nazareorum   qui putabant legalia simul esse obseruanda cum  euangelio: quia in lege Iudaeorum  commendabantur panes azimi, ipsi  elegerunt non consecrare in azimo.  Et etiam vt expressius significarent Christum ex carne, & diuinitate factum. Vndè in hoc non sunt hæretici, nec peccant consecrantes in fermentato.

  
 An requiratur certa quantitas.
  
 ¶ QVÆRITVR, vtrum requiratur certa, & determinata quantitas  panis ad consecrandum, vel an posset sacerdos consecrare tamen panis quantum  sibi placuerit? S. Tho. 3. p. q. 74. ar. 2.  tenet quod nulla est quantitas panis, aut  vini tam magna ad consecrandum quæ non  possit esse materia huius sacramenti: sicut in rebus habentibus materiam, ex  parte finis determinatur quantitas materiæ: vt in domo, & in fabricatione  nauis, ex parte intentionis  determinatur   quantitas. Ita etiam tenet Sco. Du. Gab.  &  omnes, &  idem  dicendum est de paruitate.

  
 An oporteat materiam eucharistiæ esse præsentem.
  
 ¶ QVÆRItur tamen, an oporteat  materiam esse præsentem? Respondetur ab omnibus   quod sic. Patet ex facto Christi qui consecrauit  materiam  praesentem, accepit panem in  sanctas ac venerabiles manus suas, similitèr &  calicem. Item patet quia intentio   ministri non potest distinctè dirigi nisi super rem  praesentem, cum omnis nostra cognitio ortum habeat à sensu, sed ad consecrandum requiritur  intentio ministri,  ergo & præsentia materiæ. Item  probatur efficatiús ex ritu ecclesiæ quæ  nunquam   materiam  absentem, nec vnquam vissum est  quod aliquis sacerdos bonus aut malus tentaverit  contrarium facere: oportet igitur  materiam esse præsentem, & apud sacerdotem. Cùm enim sacramentum sit institutum propter homines, illa præsentia requiritur in materia sacramenti,  quam communitèr homines vocant præsentiam: & cùm res quæ est post parietem non dicitur apud nos praesens, nec  etiam quæ est retro nos, videtur quòd  non possit consecrari.

  
 Vinum vitis est materia eucharistiæ.
  
 ¶ QVÆRITVR, vtrum vinum  vitis sit materia huius sacramenti? Respondeo quòd sic. Quia in vino vitis consecrauit  Christus, vt patet Matthæi. 26.   non bibam de hoc genimine vitis. Et  habetur ca. didiscimus, & ca. cum  omne   de consecra. d. 2. & in alijs multis locis.

  
 In aceto non possit consecrari.
  
 ¶ VTRVM, autem possit consecrari  in aceto? Respondeo omnino quód non.  Et non dubium de hoc, quia non est  vinum: sed corruptio vini. Licet Glo.  in ca. sicut (el primero de consecratione. d. 2.) dicat contrarium: sed misit falcem in messem alienam, & turpitèr  errauit, nisi intelligatur de vino aliquantulum corrupto, (hoc est, que tiene vna  punta de vinagre) in tali enim consecrari potest: quia est vinum  verum. Sed vtrum{
         Mustum in vbis non potest consecrari.        
}   posset consecrari in vino contento in  racemis, in musto? Respondeo quòd non  debet fieri: prohibitum enim est in c.  cúm omne de consecra. d. 2. Secundò   dico quòd nec posset fieri consecratio  in tali vino, quia sicut pasta non est panis, sed ex ea fit panis, ita nec succus ille intra vuas contentus est vinum, sed   ex eo fit vinum, & ideò non potest esse materia consecrationis.

  
 Aqua miscenda cum vino in calice
  
 ¶ QVÆRItur vtrum aqua sit miscenda cum vino? Respondeo quòd sic. Et habetur ca. in sacramento de conse. di. 2.  & ibidem ca. scriptura, & ca. cum Marthe de celebratione missarum, et in multis alijs ca. Est autem necessaria aqua necessitate praecepti, non tamen necessitate sacramenti, vt tenent omnes theologi.

  
 In eucharistia  non manet substantia panis & vini.
  
 ¶ DVBITAtur, an in eucharistia  maneat substantia panis, & vini? Ad  hoc. S. Tho. 3. p. q. 75. arti. 2. & omnes  doctores dicunt quòd non, & hoc de  fide tenendum est. Et fuit determinatum in concilio Constatino se. 8. vbi  condemnatus fuit Vuicleph qui oppositum tenebat. Et in concilio Lateranensi in ca. firmiter de summa Trinitate, & fide catholi. Definit autem  per consecrationem esse ibi panis, materia, & forma, manentibus accidentibus, et incipit ibi esse corpus Christi  loco panis. Non tamen dicitur panis  annihilari licet nihil ipsius maneat,  quia omnis motus accipit nomen  à termino ad quem, sicut vocamus calefactionem  quando ex aqua frigida fit calida, quia   illa actio terminatur ad calorem. Cum   igitur conuersio ista non habeat pro  termino desitionem panis, sed praesentia corporis Christi sub his speciebus, ideò non est dicenda annihilatio panis,  sed conuersio: licet desinat esse materia et forma panis secundum se et quodlibet sui. Disputatio videtur de nomine, sed hoc modo dicitur conuenientius.

  
 In eucharistia manent accidentia panis & vini.
  
 ¶ VTRVM omnia accidentia panis & vini maneant in hoc sacramento? S. Tho. 3. p. q. 75. art. 5. respondet  quod   sic, ea enim accidentia quæ nos in eucharistia videmus, clarum est quòd erant   panis, & hoc congruit, quia horribile  esset commedere  carnem Christi in propria specie. Et quia diminueretur meritum fidei: vide rationes sanct. Tho.  loco allegato. Manent  etiam in hoc sacramento aliquæ  proprietates panis & vini,  nam  homo sine miraculo nutritur eisdem.

  
 Conversio  panis & vini est instantanea
  
 ¶ VTRVM prædicta conuersio sit  instantanea, vel successiua? Respondetur  secundum   omnes quod fit in instanti, nam successio  in rebus naturalibus est vel ex defectu  materiæ, vel formæ, vel agentis: sed hic  propter nihil istorum est necessarium quod   fiat successiuè, ergo fit in instanti. Et  verba consecrationis sunt causa huius  conuersionis, sed illa finiuntur in instanti, ergo conuersio fit in instanti,  scilicet in primo instanti non esse verborum. In consecratione autem hostiæ   ex vi verborum est ibi corpus Christi, &   etiam anima rationalis quae dat formam  corporeitatis, est enim ibi corpus Christi, & etiam caro Christi de qua anteà   dixerat, nisi manducaueritis carnem   filij hominis: sunt & ossa, &  sanguis, dicit enim Christus. Hoc est corpus  meum, id est humanum, & per consequens caro, & sanguis, & ossa. Nam corpus humanum (vt dicitur. 2. de anima)  est corpus phisicum organicum potentia vitam habens, cuius actus est anima. Caro autem capitur pro materia,  & forma: etiam cum accidentibus. Sanguis verò sub specie panis est ex naturali concommitantia, non ex vi verborum ficuti & anima, & diuinitas ipsa.

  
 Christus est totus in tota hostia, et in qualibet parte.
  
 ¶ QVÆritur, vtrum Christus sit totus in tota hostia, & totus in qualibet  parte hostiæ? S. Tho. ingenue fatetur  se nescire modum, quo Christus est in  hoc sacramento. Alexan. de Ales. 4.  p. q. 40. Altisiodorensis, Ricardus Bonauentu. Palu. Duran. Capreo. S. Thomas, & omnes antiqui ponunt hunc  modum, & dicunt quòd Christus est  totus in tota hostia, & totus in qualibet eius parte, & quod omnes partes  Christi sunt simul cum qualibet parte hostiæ, sed non simul inter se, nam  corpus Christi in hostia est extensiuè   & semptem pedum. Nec membra Christi in hostia sunt simul sed sicut in cælo. Quantitas enim habet duo officia,  vnum est separare partem ex parte subiecti, ita quód caput sit extra pedes, &   brachia extra crura. Alterum est extendere partes in situ in ordine ad locum. Quantitas ergo in eucharistia exercet officium primum, non tamen secundum: nam si Christi corpus non esset in hostia extensum, non esset organizatum, nec cum figura, & viueret ibi  violentèr. Hunc etiam modum tenet  Scotus, Maio. & Marsilius. Ex quo sequitur quòd corpus Christi in eucharistia verè, & sine fictione quacunque   potest à nobis imaginari cuiuscunque   figuræ voluerimus. Et si de pingitur   crucifixus, eo modo se haberet, sicut si  esset vnus puer tantillus, sicut est imago crucifixi in hostia, nam vbi sunt oculi imaginis est oculus Christi, & vbi  manus imaginis, ibi et manus Christi,  quomodocùnque figurata sit imago.  Hæc non est mala imaginatio.

  
 Christus quomodo moueatur in eucharistia
  
 ¶ QVÆRItur, vrum Christus moueatur in hoc sacramento? S. Tho. 3. p. q.  76. ar. 6. ponit duas propositiones. Prima corpus Christi in eucharistia non  potest moueri localiter per se: quia  non potest transire ab vna parte hostiae   ad aliam. Secunda, ad motum hostiæ   corpus Christi mouetur localiter de  per accidens, sicut motis nobis mouentur ea quæ sunt in nobis. Idem dicit  Marsilius. 4. q. 7. art. 3. dub. 5. De alijs  autem motibus, alterationis, calefactionis,   corruptionis & similibus, dicit. sanct.  Tho. &  Scot. quod non est ibi capax alicuius actionis, aut passionis naturalis,   saltem respectu alicuius extrinseci, respectu cuius habet se corpus Christi sicut  si esset substantia  spiritualis. Et ita communiter  tenent omnes: & hoc non est propter   impedimentum  Christi, sed naturaliter.   Et sic in sacramento hoc non est mobiliter Christus, nisi solo motu locali. Et si corruptis speciebus desinat ibi  esse corpus Christi, non tamen dicitur  corrumpi: sicut nec ego desinens esse  in hoc loco, dicor corrumpi. Manet igitur Christus tandiu in speciebus, quamdiu maneret substantia panis, & vini,  si non essent consecratæ.

  
 Christus an videri possit in eucharistia.
  
 ¶ QVÆRITVR, vtrum Christus  possit videri in hostia? Respondeo ex sanct.  Tho. 3. p. q. 76. art. 7. quòd naturaliter  loquendo nullus oculus corporeus,  præter oculum Christi potest videre  Christum in eucharistia, nec oculus  corporis glorificati. Idem dicit Scotus  4. d. 10. quæst. 9. & Marsilius. q. 7, ar. 3.   & Durand. di. 10. q. 4. Secundò dico  quòd oculus Christi in eucharistia videt se existentem in eucharistia. Hoc  sanct. Tho. 3. p. q. 76. ar. 7. ad secundum.  Et quia litera est ibi mendosa, debet  sic legi. Ad. 2. dicendum quod oculus corporalis Christi videt se in sacramento,  non tamen potest videre ipsum modum existendi quo est sub sacramento quod pertinet ad intellectum. Tertiò dico quód oculus corporalis, tam viatoris, quàm beati, per miraculum potest Christum videre in eucharistia.  Hoc sanct. Tho. & conuenit etiam Scotus. Et hæc de oculo corporali. Vtrum   verò per intellectum possit Christus  videri, & eius modus existendi in hoc  sacramento? Dico cum sanct. Thom.  loco citato nunc quód naturaliter loquendo nullus intellectus humanus,  aut angelicus coniunctus, aut separatus potest cognoscere Christum in hoc   sacramento secundum quòd est sub speciebus. Patet quia iste modus existendi est supernaturalis excedens totam naturæ facultatem. Secundò dico quod beati vident hoc mysterium, sed in verbo  nam cùm hoc sacramentum sit unum præcipuum de substantia fidei, & vissio  correspondeat fidei, & spei, beati vident   illud: sicut audiuimus enim sic vidimus  in ciuitate domini Dei nostri Psalm. 47.

  
 An in miraculosis apparitionibus eucharistiæ sit Christus
  
 ¶ QVÆritur, an quando in hostia  apparet puerulus, vel aliquid aliud (sicut saepè apparuit Grego. & Paschasio) sit ibi realiter Christus? S. Tho.  3. p. q. 76. arti. 8. dicit quòd dupliciter  potest fieri huiusmodi apparitio. Primò per modum transeuntis, ita quòd  subito redit hostia ad suam propriam  formam, & tunc à parte rei nulla est facta mutatio, sed solúm ex parte oculorum, & sensuum nostrorum: sicut prophetis apparebant vissiones animalium    & bestiarum, quæ tamen non erant a  parte rei. Fit autem hoc in eucharistia  aliquandò vt sciamus ibi esse corpus  Christi. Secundo modo potest fieri talis aparitio perseueranter, & tunc à   parte rei facta est vera mutatio specierum. Et si in forma carnis, aut sanguinis appareat non sunt sumendæ propter horrorem species illæ, & quia humanis carnibus vesci illicitum videtur. Essent tamen prædictæ species adorandæ sicut anteà.

  
 An accidentia maneant sine subiecto in eucharistia.
  
 ¶ QVÆRITVR, an accidentia  maneant sine subiecto in hoc sacramento, vel an species quæ sunt in hoc sacramento habeant aliquod subiectum?  Sanctus Thomas. 3. p. q. 77. artic. 1. &   omnes concorditer dicunt, quòd accidentia manent sine subiecto in hoc sacramento. Quia non sunt in pane, cum   ille iam desierit esse. Nec sunt in corpore Christi, quia accidens migrare non   potest de subiecto in subiectum. Et etiam   quia Christus habet iam alia accidentia,  nec ista conueniunt illi. Et sic est determinatum in ca. firmiter de sum. Trinit.  & fide catholica. Quantitas autem est  sine subiecto miraculose à Deo substentata. Aliæ verò qualitates, vt albedo, caliditas, frigiditas, & aliæ similes  sunt in quantitate sine miraculo, & sine speciali Dei concursu. Sicut enim  in actibus naturalibus principale agens   est substantia, tamen non mediante se, sed  mediante accidente, sic in causalitate  causæ materialis, principale subiectum   accidentium  est  substantia corporea, sed non   immediate sed quantitate  mediante. Et  tales qualitates sine miraculo nouo, habent suas operationes: nam species vini consecrati frigefaciunt naturalitèr si vinum   erat frigidum: nam frigefacere non  conuenit   substantiae nisi frigiditatis ratione, cum ergo  ibi sit frigiditas naturalitèr frigefacit.   Sic igitur species consecratæ faciunt,  & producunt quicquid agere, & producere possent, si manerent cum substantia panis, & vini.

  
 An vino consecrato posit misceri alius liquor.
  
 ¶ QVÆritur, vtrum vino consecrato possit misceri aliquis liquor non consecratus? & si talis mixtio fiat, an sit totum consecratum? vel pars, aut nihil,  vel pars sic, & pars non? Hæc est grauis difficultas. Sanct. Tho. 3. p. q. 77. a.  8. ponit aliquas propositiones. Prima,  si misceantur duo liquores diuersarum   specierum, si sint in quantitate sufficienti, & fiat perfecta mixtio, vtrumque   corrumpitur & fit vnum tertium. Secunda, si misceantur duo liquores eiusdem speciei, & in quantitate sufficienti, vtrumque corrumpitur, & fit vnum  tertium. Tertia, si vino consecrato apponatur tantundem aquæ, vel alterius  liquoris, non manet ibi corpus Christi: iam enim non est vinum. Quarta si   vino consecrato misceatur aliud vinum   non consecratum  eiusdem speciei in quantitate sufficienti, non manet ibi corpus  Christi. Sed hoc vltimum intellige quandò per multum tempus, & per motum   magnum (quod raro continget) fieret  perfecta mixtio. Tunc enim non manerent partes vini consecrati, quia essent diuisæ sub intrantibus alijs vini superadditi. Vnde post sumptionem sanguinis ecclesia consueuit accipere bis  vinum, vt si manserit aliquid sanguinis assumatur. Dico ergo sine metu  quod etiam addito multo vino non  consecrato, manet ibi corpus Christi, &   sanguis eius, et consequentèr quòd in  secunda ablutione, melius erit assumere plus aquæ quam vini: quia tunc corrumpentur species vini.

  
 Forma consecrationis panis & vini.
  
 ¶ QVÆritur, quæ sit forma huius sacramenti? Respondeo secundùm omnes  et est determinatio ecclesiæ in cap. cum    Marthe de celebratione missarum, et in  concilio Florentino, forma consecrationis panis est hæc. Hoc est enim corpus meum. Et forma consecrationis  vini haec. Hic est enim calix sanguinis  mei, noui &  æterni testamenti mysterium fidei, qui pro vobis, & pro multis effundetur in remissionem peccatorum. Et oppositum dicere est pessimus error. Et malè de hoc dubitat Erasmus in annotationi. 1. Chorint. 11.  vbi ait. Vtinam Paulus nobis traderet  quibus verbis sacer ille panis consecrari deberet. Verè miror, non de erroribus horum grammatistarum, sed de eorum superbia maxima, qui non habentes auctoritatem pro se, reuocant hoc  in dubium. Sed illis dimissis, dicimus  hanc esse formam consecrationis eucharistiæ, qua vsus est Christus in vltima coena. Hoc est enim corpus meum. Et ita etiam   apertè dicit. S. Cypria. de coena  domini in   principio, & Ambro. li. de sacramentis,  & habetur de conse. d. 2. ca. conse. &c.  Illa autem verba quæ præcedunt formam   consecrationis, scilicet, qui pridiè  quam   pateretur. &c. Licet Sco. dicat esse ita necessaria, vt sine ipsis esset dubia consecratio: melius tamen. S. Tho. 3. p. q. 78. a. 1.  4. &  Duran. d. 8. dicunt non esse necessaria, necessitate sacramenti, cum  non sint  forma, propter ordinationem  tamen ecclesiæ  non liceret ea prætermittere. In consecratione verò sanguinis, calicis forma est. Hic est enim calix sanguinis mei.   Hæc sola verba secundum  communem  opinionem sunt sufficientia ad consecrationem   sanguinis. Reliqua verò quæ  sequuntur   scilicet noui, &  æterni testamenti, &c.  sunt de perfectione formæ, &  non de essentia sacramenti: sicut ly ego in forma  baptismi. Hoc patet, quia  Graeci ita consecrant  sanguinem, nec ob hoc sunt  damnati ab  ecclesia, & in missali b. Basilij illa sola   verba tanquam forma erant rubeis literis scripta. Scotus tamen admonet quod   sacerdos non debet intendere consecrare per ista, vel illa verba: sed debet  absolutè consecrare, dicens omnia illa verba quæ sunt in forma qua nunc  ecclesia nostra vtitur. Ly enim, in utraque   forma, non est de essentia sacramenti.  Nullus enim euangelista ponit illud,  male tamen faceret qui omitteret illud. Potest etiam forma dici quacumque   lingua, sed tamen variare illam, & alia  lingua dicere, peccatum esset, licet sacramentum teneret.

  
 Quid demonstret pronomen hoc in consecratione panis.
  
 ¶ QVÆritur, quid demonstretur in  forma eucharistiae per illud pronomem   hoc? Respondeo  quod licet de hoc sint variae   opiniones, tenendum  tamen est cum sanct.  Tho. 3. p. q. 78. art. 5. & super episto. 1.  Cho. 11. vbi ponit aliquas propositio.  Prima tam  Christus quam sacerdos aliquid  demonstrant per ly hoc, quia aliâs verba non applicarentur materiæ. Secunda, per ly hoc non demonstratur aliquid singulare, & discrete: sed dicitur  in generali & distinctè, & sensus est,  contentum sub his speciebus est corpus meum. Sicut cùm dicimus. Hic est  calix. &c, intelligitur contentum in hoc  calice, est sanguis meus. Sicut quandò   demonstro marsupium & dico, hoc  est aurum: sensus est, quod continetur  hic est aurum. Sic etiam in forma significatur, quod continetur, vel continebitur, Hic est corpus meum. Item tenet Ricard. 4. d. 8. q. 1. art. 3. & Duran.  di. 8. q. 2. ad primum argumentum principale, & Capreo. d. 8. &. 9. q. vnica ad  argumenta contra. 5. conclusionem. &   Altisiod. & Glos. super Matth. 26. &   Marsi. 4. q. 6. Et est manifestum, nam  illa forma Hoc est corpus meum, nihil aliud facit nisi quod corpus Christi contineatur sub his speciebus, ergo hoc ipsum significatur per formam.

  
 Effectus eucharistia.
  
 QVÆRITVR, qui sint effectus  huius sacramenti? Respondet sanct. Tho.  3. p. q. 79. a. 1. quod primus effectus est collatio gratiae: haec autem gratia confertur in  sumptione, vt patet Ioan. 6. qui manducat  meam  carnem, & bibit meum sanguinem in me manet & ego in eo. Gratias  quas promittit Christus in hoc sacramento promittit ratione sumptionis  ergo ante sumptionem non conferuntur: & de hoc non est dubitandum. Datur autem praedicta  gratia immediate in  ipsa sumptione. Et omnibus sumentibus  eucharistiam confertur aequalis  gratia ratione sacramenti ex opere operato, non   tamen ideò datur maior gratia, quia recipitur sub utraque specie: nam aliâs qui  maiorem hostiam sumeret, maiorem  perciperet gratiam ratione quantitatis   continuae, quod est falsum, ac proinde  nec ratione quantitatis  discretae: cum sub   specie panis & vini sit vnicum  sacramentum. Et aliâs fraudaretur populus magna  gratia sacrificij: cum  perfecto pia mater ecclesia  non negaret illud sub vtraque specie, si  daretur maior gratia. Iste autem effectus gratiae   non impeditur per peccatum veniale: licet enim quis recipiat eucharistiam in actuali peccato veniali, non ideò impeditur augmentum  gratiae in eo, vt ait sanct.  Tho. 3. p. q. 79. a. 8. quia aliâs esset magnum  periculum. Quis enim sine peccato  veniali accederet saepe? per peccatum  autem veniale impeditur actualis sensus gustus, & delectatio spiritualis. Nec etiam  requiritur  tunc motus liberi arbitrij actualiter concommitans  sumptionem  eucharistiae: sufficit enim motus liberi arbitrij  praecedens, vt etiam dicit sanct. Tho. 4.  d. 15. q. 1. ar. 3. quaestiuncula. 2. ad. 2.

  
 Per eucharistia remittitur  peccatum mortale
  
 ¶ QVÆRItur, an per hoc sacramentum remittatur peccatum mortale, an scilicet possit quis accedere ad eucharistiam    in peccato mortali, ita quod non peccet  mortalitèr de nouo.  Respondeo  quod dupliciter potest quis accedere cum mortali.  Vno modo scientèr, & talis semper  peccat mortalitêr de nouo, non diiudicans corpus domini  iudicium sibi manducat & bibit. Secundo modo ignoranter, quia scilicet doluit, & credidit se  habuisse sufficientem dolorem: cum tamen in rei veritate talis dolor non  fuerit sufficiens, & talis non accedit indigne, nec peccat mortalitèr, quinimo virtute sacramenti remittitur præcedens peccatum. Hoc sanct. Thom.  3. p. q. 79. ar. 3. et. q. 80. ar. 4. et Alexan.  de Ales. 4. p. q. 46. memb. 3. ad secundum, et Bonauentura. 4. di. 9. q. 7. et Gabriel in canone lectione. 8. et Marsil.  4. q. 6. art. 4. conclusione. 1. et Gerson  in multis locis, et super Magistrum, tracta. 9. p. 3. et Adrianus. q. 1. de eucharistia, et omnes præter vnum Maio. Patet autem hoc, nam aliâs cùm non possit homo scire vtrum odio, vel amore sit dignus, iuxta illud, nihil mihi conscius sum, sed non in hoc iustificatus  sum, prima Chorint. 4. & Iob. 9. verebar omnia opera mea. & ibi si simplex  fuero hoc ipsum ignorabit anima mea,  & de propitiato peccato noli esse sine  metu, Ecclesiasti. 5. Periculosissimum   esset accedere ad eucharistiam & talis exponeret se periculo peccati mortalis, cúm nemo sciat se sine peccato  accedere. Item Ioannis. 6. dicit Christus panis verus est qui de coelo descendit, & dat vitam mundo: cùm igitur accedens in gratia iam habeat vitam: si  aliquando existenti in mortali inculpabilitèr ignorato non daret gratiam  nunquám esset verum quod hic panis vitam daret mundo. Satis est igitur, ad  hoc vt quilibet securus accedat ad eucharistiam, quod doleat de præteritis, &    proponat cauere futura, licet aliquando non sint remissa peccata: & tunc remissionem eorum accipiet, non ratione contritionis, quæ perficietur: sed ratione sacramenti, quod secundum  Augustinum, & sanctos, viuificat mortuos,  & semper sic accedens habebit gratiam.  Et licet de hoc aliqui dubitent, ego tamen nullum dubium habeo.

  
 Ante sumptionem eucharistiæ prærequiritur confessio.
  
 ¶QVÆritur, an ante sumptionem  eucharistiae sit necessaria confessio, vel  an sufficiat sola contritio cum proposito confitendi peccata semel in anno?  Respondeo sententia omnium theologo  rum, sanct. Tho. Duran. Scoti, Palu.  Alexan. Bonauen. Gabriel. Ocha. &   aliorum est, quòd necessarium est confiteri omnia peccata mortalia anteque   accedamus ad eucharistiam. Hoc autem non solum dicunt iure possitiuo  tantum, sed etiam iure diuino: & hoc  habitum est semper pro certo, & ab   antiquo. Vnde Hugo de sancto Victore, vir magnae auctoritatis in lib. de ecclesiastica potestate dicit, audacter dico si ante sacerdotis confessionem, quis  accesserit ad corpus, &  sanguinem Christi, reus erit corporis, & sanguinis domini   quantumuis poeniteat, & vehementer  doleat, & ingemiscat. Hoc autem dixit,  60. annis ante Innocen. 3. qui instituit  cap. omnis vtriusque sexus. Ex quo patet quód non de nouo in praedicto  capitulo   fuit positum praeceptum de confessione ante eucharistiam praemittenda. Et  Cypria. in epistola ad fratres consistentes in plebe, reprehendit episcopos sui  episcopatus Carthaginensis, eo quòd  non memores euangelij, &  suae auctoritatis, lapsis dabant eucharistiam ante confessionem. Idem dicit (& adhuc acrius) in libello ad lapsos, & in alijs locis multis & lib. 6. ecclesiasticae  historiae refert Eusebius  de Philipo imperatore    quòd cùm in die paschæ  communicare   vellet, non fuit permissus ab episcopis  nisi prius confiteretur peccata, omnino igitur tenendum est contra Caietanum   necessariam esse confessionem sacramentalem ante sumptionem eucharistiæ. Quod etiam probatur ex consuetudine ecclesiæ, quam frangentes putant   se grauiter errare. Item eucharistia  est sacramentum vnitatis ecclesiasticæ, ergo recipiens illam oportet, non  solum vt reconcilietur Deo per contritionem, sed etiam ministris ecclesiae   per confessionem. Item Matthæi. 6.  Christus dicit si ofers munus tuum ante altare, et ibi recordatus fueris, quòd  frater tuus habet aliquid aduersum te  relinque ibi munus ante altare, & vade reconciliari fratri tuo. Hæc igitur  sententia tenenda est, quanuis  non putem hæreticum quod  Caietanus dicit.

  
 I. Casus. Aliquando licet sumere eucharistia sine præuia confessione.
  
  ¶ QVÆRITVR, an liceat aliquando   sumere eucharistiam ante confessionem? Respondeo  secundum  omnes, quod sic, primo  quando quis tempore necessitatis, quo  tenetur sumere eucharistiam non habet copiam confessoris. Cùm enim præcepta domini suauia sint, nec praecepta  positiva militent conra ius naturale, non   tenemur ea implere cum infamia nostra: ac proinde si parrochus ruranus,  non habet confessorem, & si non celebrat se diffamat, celebrare potest sine præuia confessione. Et eodem modo si ego habeam casus reseruatos, &   non est episcopus præsens, & si non celebro infamor, possum celebrare sine  confessione peccati reseruati. Item propter{
         Secundus.        
}reuerentiam sacramenti, putâ si  coepi celebrare, & in ipsa celebratione meminero alicuius peccati mortalis, non oportet vt relinquam missam  quia facerem irreuerentiam eucharistiae:   & hoc etiam si sim in ipso principio  missae: licet solum introitum dixerim.  Ita tenet Ricard. Palu. & alij, quod  credo verum quanuis archiepiscopus  florentinus dicat, quòd si ante consecrationem recordetur, & possit sine scandalo quærere confessorem: debet illum   quærere. Sed non credo hoc esse verum.   Idem dicendum est de his qui sunt ibi  parati ad recipiendam eucharistiam,  qui si ibi recordati fuerint alicuius mortalis, secure possunt communicare, etiam   ante confessionem propter reuerentiam   sacramenti. Nec de hoc dubito.

  
 An eucharistia sit danda peccatoribus.
  
 ¶ QVÆRITVR, vtrum sacerdos debeat dare eucharistiam peccatori perseueranti in peccato, & petenti  eam? Respondeo primó secundùm omnes, quòd publico peccatori, concubinario, vsurario, meretrici, & similibus  non debet dari eucharistia: quia esset  mittere margaritas ante porcos, et sanctum dare canibus. Item, quia talis publicus peccator, non habet ius ad petendum sacramentum, quia est sibi prohibitum. 1. Cho. 11. probet autem se  ipsum homo, & sic de pane illo ædat,  ergo qui negat ei sacramentum, non facit ei iniuriam. Per publicum autem  peccatorem, intelligimus cum sanct.  Tho. 3. p. q. 80. ar. 6. & 4. d. 9. q. 1. art. 1.  eum qui damnatur à iudice propter  euidentiam facti cuius populus est testis: vt dicitur in cap. cùm dilectus de  purgatione canonica, & ca. euidentia  de accusatione, & ca. tua nos, de cohabitatione clericorum, et mulierum talibus igitur neganda est eucharistia. Verum est quod   si is qui est publicus peccator in vno loco, accedat ad me in alio loco distanti,  in quo reputatur  bonus, nec potest fama facile ad hunc  locum  pervenire  & petat eucharistiam: probabile  videtur mihi, quod teneor illi  dare, quia aliás offenderem  eum grauiter.   Si autem publicus peccator, secretè   poenituit, & petit eucharistiam in publico, non debeo illi dare quousque  ostendat  poenitentiam suam exterius. Si verò secretè poenituit, & secretè petit,  debeo illi dare eucharistiam: nisi existimetur, quod hoc factum veniet in publicum. Si autem peccator occultus,  quem ego, & aliqui alij scimus peccatorem publicè petat eucharistiam, danda est illi: quod etiam fecit Christus cum   Iuda: aliâs diffamarem eum. Admoneat tamen eum parrochus secretè si  possit, vt dicitur in cap. 2. de officio ordinario. Si autem peccator occultus occultè petat, siue sacerdos sciat eius peccatum in confessione, siue extra confessionem, debet ei denegare: quia nullo  modo ei nocet. Ita tenet sanct. Tho. 4  di. 9. q. 1. arti. 5. quaestiuncula. 2.

  
 An pollutio nocturna impediat sumptionem eucharistia.
  
 ¶ QVÆritur, vtrum pollutio nocturna impediat sumptionem  eucharistiae?   Pro responsione notandum cum Palude. 4. d. 9. q. 3. quod pollutio nocturna  nunquam est peccatum, sed signum, aut  effectus peccati. Et idem dicit sanctus  Tho. 4. d. 9. q. 1. ar. 4. &. 3. p. q. 80. a. 7.  quia talis actus non est immediatè in  potestate hominis. Si igitur ille actus  sequatur ex causa culpabili mortaliter, tunc dicit Ricard. & quidam alij,  quod impedit sumptionem eucharistiae,  ita quod peccaret mortalitèr qui post illam   accederet ad sacramentum. Sed dicendum est absolute quod nulla pollutio nocturna impedit sumptionem eucharistiæ sub poena peccati mortalis. Hoc  tenet Palu. 4. d. 9. q. 3. conclusione. 2.  & Gabriel lect. 10. in canone, & Gerson de materia celebrationis consideratione. 7. & Maio. d. 9. q. 2. et Siluest.  verbo eucharistia, &  Bonauentura, di.  12. q. 3. Hoc patet, nam post confessionem non manet, nisi quædam immunditia corporalis: sed vt dicitur Matth.  18. non lotis manibus manducare non  coinquinat hominem, ergo. Item, quia  vel hoc impedit sumptionem eucharistiae, propter malitiam, & hoc non, quia  maiora peccata scilicet blasphemia, et  periurium, non impediunt. Vel propter distractionem & turbationem,  & hoc non, quia legitimus concubitus   non impedit, cùm tamen  æqualiter dissoluat mentem, sicut illegitimus, imo  & amplius cùm sit in vigilia: ergo pollutio nocturna non impedit sumptionem eucharistiæ. Si verò pollutio fuerit mortalis, accedere ad saramentum  erit veniale propter quandam irreverentiam, quia mens multum distracta est.  Et sancti consulunt, vt tales per aliquod  tempus abstineant, scilicet vsque ad diem  sequentem, vel per. 24. horas, vt dicit  Alber. Alexan. & sanct. Tho. Et etiam   si pollutio fuerit mere naturalis, propter reuerentiam sacramenti melius  erit non accedere illa die. Et ita consulunt decreta. cap. testamentum, & ca.  non est cis. 6. Et hoc nisi fuerit festum  aliquod, vel causatur nota aliqua apud   videntes quòd iste non celebrat: tunc  enim melius erit celebrare. Ista autem   irreuerentia non facit quod sit peccatum  veniale accedere ad eucharistiam, quia  talis immunditia fuit mere naturalis.  Ita dicit. S. Thom. 3. par. q. 80. arti. 7. 1.  vbi ait quod id quod consulunt sancti totum est de congruitate, et consilio. Post  concubitum autem coniugalem, Grego. 33. q. 4. ca. vir cum propria, dicit, quod si  accessit voluptatis causa, abstineat: si  autem ratione prolis, suo iudicio relinquatur. Breuitèr dico, quod accedere ad  eucharistiam post legitimum  concubitum   non est peccatum. Post quamcunque verò  aliam  pollutionem in vigilia, fornicationem,  aut adulterium, accedere ad eucharistiam    etiam post poenitentiam, &  confessionem,  magna irreuerentia est, sed non peccatum mortale, secluso contemptu: melius tamen esset tunc abstinere. Post  sumptionem etiam eucharistiae  bonum   est, quòd vir à  propria vxore abstineat,  sed non est necessarium.

  
 Eucharistia a ieiunis sumenda.
  
 ¶ QVÆritur, an accedens ad eucharistiam, debeat esse ieiunus? Respondeo   omnino, quod sic. Sanct. Tho. 3. p. q. 80. a.  8. allegat Augusti. episto. 118. in responsione ad Ianuarium. Et habetur de consec. d. 2. ca. liquido, vbi dicitur, placuit  spiritui sancto. Et ita apostoli ordinauerunt, & ita seruatur per totum orbem, vt non sumeretur cibus ante corpus dominicum. Idem dicitur in concilio  Carthaginensi. Et habetur de conse.  d. 1. ca. sacramenta, & cap. ex parte de  celebratione missarum, prohibetur sacerdos ne bis celebraturus in prima celebratione sumat ablutionem. Vide   etiam ca. nihil. 7. q. 1. Christus autem eucharistiam dedit apostolis post coenam,  quia secundùm ritum legis, illa hora  debebat celebrari pascha, & prius debuit plenè  legem obseruare quàm hoc  sacramentum instituere. Et voluit vltimo loco hoc tàm grande donum relinquere, quo vehementius commendaret mysterij illius altitudinem. Institutio autem apostolorum fuit legitima,  vt cum maiori reuerentia ad tantum  sacramentum accedatur. Si enim Leui.  10. prohibetur Aaron & filijs eius ne  bibant vinum, nec omne quod inebriare potest quandò erant sanctuarium  intraturi, vt haberent scientiam  discernendi inter sacrum & prophanum, inter pollutum & immundum: multo  magis sacerdotibus celebraturis conuenit, vt ieiuni accedant ad tàm admirabile sacramentum. Hoc igitur de fide tenendum est, & oppositum est erroneum, &  haereticum, vt determinatum est  in concilio  Constantiensi sessione. 13. quamuis derideat hæreticissimus ille Lutherus.

  
 An aliquando  eucharistia possit sumi a non ieiuno.
  
 ¶ SED dubitatur, an saltim aliquando liceat sacerdoti celebrare post praedium, seu consecrare, vt det eucharistiam existenti in extrema necessitate.   Maio. di. 9. q. 3. ad. 5. dicit, quod licet: imo  in fermentato, & sine alijs solennitatibus potest consecrare secrete: quia  diuinum ius derogat positiuum, cúm  ergo esse ieiunum, &  consecrare in azimo sit de iure positiuo, communicare   verò sit præceptum diuinum: sequitur,  quòd primum non potest impedire secundum. Oppositum tenet Palu. d. 9. vbi  ait, quòd non licet, & hoc credo probabilius. Maio. enim præsupponit falsum, quod  communicare sit præceptum in  iure diuino, vt posteâ videbimus. Item   videtur contra ius diuinum consecrare  panem sine vino, & e contra. Et est contra ca. comperimus de consecra. dis. 2.  Et consecrare in fermentato, & sine  solennitatibus prohibitum est, ac proinde non est faciendum. Si commodè   fieri potest propter reuerentiam sacramenti, detur eucharistia in mane infirmis antequàm aliquid sumant. Si autem hoc commodè fieri non potest, detur illis, etiam post cibum sine scrupulo. Ita enim tenet vsus ecclesiæ, & omnes doctores, & merito quidem: nam  quod propter iustitiam institutum est  non debet contra charitatem militare.  Debet igitur recipiens eucharistiam  esse omnino ieiunus. Verum est quòd si  cùm quis lauatur gustaret paululum  aquæ, vel vini, præter intentionem: non  ideò  impidietur sumere eucharistiam, dumtamen fuerit in parua quantitate. Et sic tenet. S. Tho. &  omnes.  Idem dicito, si cibi frustrum  paruum  manserit inter dentes, & præter intentionem  deglutiatur. Si etiam post ablutionem inuenerit sacerdos reliquiam hostiæ, potest, & debet eam accipere quia ieiunus incoepit, & eius officium nondum est terminatum. Item quia aliâs  non posset sufficienter occurri necessitatibus, & difficultatibus, nam frequenter post ablutionem, inueniuntur reliquiæ. Patet etiam, quia in parasceue sumitur particula hostiæ posita  in vino, etiam si post primum haustum   particula adhæreat calici.

  
 An sit danda eucharistia non habentibus vsum rationis
  
 ¶ QVÆRITVR, quibus sit danda  eucharistia, vtrum possit dari non habentibus vsum rationis? S. Tho. 4. dis.  9. &. 3. p. q. 80. a. 9. cum alijs doctoribus  respondet  cum distinctione. Non  habentes  vsum   rationis sunt in duplici differentia, quidam qui dicuntur non habere, quia parunt habent, vt sunt hebetes, et rudes:  & istis nullo modo est eucharistia neganda. Alij sunt totaliter priuati vsu  rationis. Et isti sunt in dupplici differentia, quidam qui nunquàm habuerunt  vsum rationis, vt sunt pueri, & amentes à natiuitate: & talibus non est danda eucharistia, quia non habent deuotionem: nec diiudicant corpus domini ab  alijs cibis. Alij sunt qui aliquandò habuerunt vsum rationis, vt frenetici: &   talibus si non sit periculum irreuerentiæ, vel vomitus, & prius pœnituerint  & habuerint deuotionem ad eucharistiam, & petierint: licet posteà in frenesim inciderint, non debet negari:  quia per ea quæ naturalia sunt non debet quis perdere beneficia gratuita.
  
 Hoc probatur duobus decretis, ca. qui  recedunt, & c. is qui. 26. q. 6. & tales recipient in sumptione eucharistiæ gratiam, & omnes alios effectus sacramenti: licet in hoc non conueniat Caieta.  3. p. q. 79. a. 1. sed oppositum cum sancto  Tho. credo verum. De pueris etiam,  licet consuetum fuerit olim apud aliquas ecclesias, vt daretur eis eucharistia, dicimus eum. S. Tho quòd non tenentur eam recipere: nec conueniens  est quod illis detur. Hoc patet ex vsu ecclesiæ, quæ quidem non permitteretur  tam enormitèr errare. Item quia pueri post baptismum sunt in gratia, quam   non possunt perdere sine culpa sua:  sed culpam ante vsum rationis committere non possunt, ergo non tenentur  de necessitate recipere eucharistiam,  aliâs baptismus non sufficeret ad salutem: quod assere est hæreticum. Non  conuenit autem, vt recipiant eam propter pericula vomitus, &  eructationis,  vel alterius irreuerentiæ: quæ  frequens   est in pueris. Ideò nunc in ecclesia illis eucharistiam conferre, sacrilegum  esset. Si autem de facto daretur illis, reciperent gratiam.

  
 An liceat quotidie eucharistia sumere.
  
 ¶ QVÆRITVR, vtrum liceat quotidiè sumere eucharistiam? S. Tho. 3: p.   q. 80. arti. 10. respondet, quòd eucharistia duppliciter consideratur vno modo secundùm se, secundùm quód confert gratiam ex opere operato sumenti ipsam. Et quantum ad hoc non solum   quotidiè, verum sæpè in die quolibet  esset sumenda, vt gratia augeretur. Secundo modo potest considerari ex parte nostra, ex qua requiritur reuerentia, & deuotio: & secundùm hoc non  est conueniens, quòd homo accedat  quotiescunque potuerit, sed expectet  commodum tempus quo sit deuotus.  Qui igitur se inuenerit cum deuotione, &  non distractum, laudabilitèr quotidiè  communicabit, vt patet ex consuetudine primitiuæ ecclesiæ. Et quia  nunc   etiam  laudantur  qui quotidiê  celebrant. Patet etiam Augusti. auctoritate de verbis  domini, panis (inquit) iste quotidianus est, accipe quotidiè, vt quotidiè tibi prosit: sic  tamen viue, vt quotidiè merearis accipere.    Sed quia sunt multa impedimenta, laudabile est aliquando abstinere, vt Augusti. dicit libro de ecclesiasticis dogmatibus. Et habetur in ca. quotidie de consecratione distinctio. 2. quotidie communicare, nec laudo, nec vitupero.  Gerson super magistrum tractatu. 9.  dicit quod illi qui proptereá quod frigidi  sunt (alioquin sine peccato) recedunt  ab eucharistia, sunt similes illis qui frigent, & nolunt accedere ad ignem. Effectus enim eucharistiæ est ipsa deuotio, nun quid prius vis effectum eucharistiæ quàm ipsam eucharistiam? Presbyteris igitur laudabilius est communicare quotidie. Vnde Gregorius. 4.  li. dialogorum, ca. 56. refert Cassium  Narniensium episcopum quotidie celebrantem, & in celebratione flentem. Et  dicit, mandatum domini accepisse per reuelationem cuidam alteri factam operare quod operaris, non cesset manus tua,   non cesset pes tuus &c. Et Ambrosius.   Graue est quòd ad mensam tuam mundo corde, &  innocentibus manibus non   venimus: sed grauius est, si quia peccata metuimus sacrificium non reddamus. De secularibus autem dicimus in  primitiua ecclesia eos frequentissimè,  & forsan quotidie communicasse. Posteá cessante numero fidelium, tempore Augustini fiebat hoc rarius, quibusdam quotidie, alijs dominicis diebus  hoc facientibus, vt ait Augustinus in  epistola ad Ianuarium. Et habetur. 12.  d. ca. illa autem. Posteà Fabianus papa præcepit, vt saltem ter in anno omnes communicarent, scilicet in pascha,  penthecoste, & in natiuitate domini. Tandem papa Innocentius tertius vel propter multitudinem fidelium, vel propter eorum indeuotionem, traxit communionem ad hoc, vt satisfacerent sumendo semel in anno, vt patet in cap.   omnis vtriusque sæxus de poenitentijs,  & remissionibus. Laudabile tamen est  vt saepe fideles communicent.

  
 An sit præceptum  sumendi  eucharistia.
  
 ¶ QVÆRItur, an sit præceptum de  sumptione eucharistiæ? S. Tho. 3. p. q.  80. a. 11. ponit duas conclusiones. Prima ex præcepto diuino tenentur omnes fideles communicare. Patet Ioannis  6. nisi manducaueritis carnem filij hominis, & biberitis eius sanguinem, non   habebitis vitam in vobis. Item consuetum est in ecclesia infirmos communicare, quod non est præceptum in iure  positivo: & qui hoc transgreditur putat se graue malum fecisse, ergo præceptum est in iure diuino. Hoc tenet Dur.  4. d. 9. q. 2. & Palu. d. 9. q. 1. Et hoc præceptum diuinum obligat sicut alia præcepta affirmatiua tempore necessitatis: quando scilicet quis est in tali statu, quod iam probabilitèr credit se non habiturum vlterius opportunitatem recipiendi. Secunda conclusio. S. Tho.  Ex statuto ecclesiæ quilibet fidelis tenetur communicare semel in anno: vt  patet in ca. omnis  vtirusque  sexus. Qui autem  iam  communicauerit in vita, & semel  in anno, in articulo mortis non communicans propter negligentiam quandam   non peccabit mortalitèr: vt bene dicit  Siluester verbo eucharistia, 3. Hoc patet, quia damnatis ad mortem non datur eucharistia. Verum est quòd hæc  est pessima consuetudo iudicum, prætendunt reuerentiam eucharistiæ, sed  sunt fabulæ: non putant se esse iudices  nisi occîdant, tamen non damnantur  tanquam rei peccati mortalis.

  
 An sit communicandum sub vtraque specie.
  
 ¶ QVÆritur, vtrum sit necessarium sumere eucharistiam sub vtraque specie?  Respondetur  quod in primitiua ecclesia fuit consuetudo sumendi eucharistiam sub vtraque specie: vt patet. 1. Chorinthiorum   10. vnus panis & vnum corpus multi   sumus omnes qui de vno pane, & de  vno calice participamus. Et hoc etiam   dicit Cyprianus in sermone de lapsis.  Et dicuntur Græci modo sic populum   communicare. Sed in concilio Constantiensi, &  Basiliensi interdictum est sub  poena  excommunicationis, ne seculares  comunicemus sub vtraque specie, &   damnati sunt vt hæretici qui dicebant esse necessarium sub vtraque specie communicare. Et hoc congruè  ordinatum   est, quia sæpè contingeret periculum  effusionis sanguinis, si toti populo dandus esset. Item quia aliquibus est horridum vinum maxime foeminis. Item  vt euitaretur error Nestorianum hæreticorum dicentium, quod sub specie panis non est nisi corpus, & sub specie vini non nisi sanguis. Ideò sub vnica specie communicatur populus: vt ostendatur quod est totus Christus sub qualibet  specie. Sacerdotes autem necessario debent sumere sub vtraque specie: vt patet in ca. comperimus de conse. d. 2. &   sunt verba Gelasij papæ, vbi dicitur esse grande sacrilegium consecrare sub  altera specie tantum. Præceptum est  igitur sacerdotibus quod  communicent sub  vtraque specie. Et videtur quod sit præceptum diuinum, quia aliâs non esset sacramentum perfectum: quia non est perfecta   refectio sub vnica specie, sacramentum   verò eucharistiæ est quædam refectio.

  
 An minister eucharistia sit sacerdos.
  
 ¶ QVÆritur, an minister huius sacramenti sit sacerdos? Respondetur  quod  non est  licitum dubitare de hoc. Patet in cap.  firmitèr de summa Trinitate & fide  catholica. Et in concilio Florentino. Et  etiam patet ex vi ipsius nominis, sacerdos enim dicitur à sacrificando, sed eucharistia est sacrificium: ergo ad solum   sacerdotem spectat. Item, quia in lege  veteri non pertinebat ad omnes offerre sacrificia, sed solum ad sacerdotes:   & Abraham obtulit decimas Melchisedech, quia erat Dei sacerdos, ergo  etiam in lege noua solis sacerdotibus  licet offerre sanctum sacrificium altaris. Quando autem ordinati cum episcopo consecrant, si aliqui dicant formam consecrationi, antequàm episcopus, vel postquàm finiuit episcopus,  nihil faciunt, vt dicit Palu. &  Caietanus. Nam intentio eorum est consecrare simul cum episcopo.

  
 An ministrare eucharistia laicis conueniat solis sacerdotibus.
  
 ¶ QVÆRItur an ministrare eucharistiam laicis spectet ad solum sacerdotem? Respondeo quód propria auctoritate, & tanquám ex officio, spectat  ad solum sacerdotem: vt habetur in c.  peruenit de consecratione. d. 2. vbi puniuntur sacerdotes qui per alios mittebant sacramenta, & dicitur quòd solus  sacerdos potest id facere. Tempore verò quo populus communicabat sub vtraque   specie diaconi ministrabant sanguinem    non tamen corpus domini. Quia in calice non  tangebatur corpus domini immediate, &   idó sanguinem ministrare poterant, non   autem corpus domini, quia immediate tangitur.  At in necessitate scilicet ægrotante presbytero, potest diacono committi vt deferat corpus domini. Ita dicit Palud. 4. d. 13.  & S. Tho. 4. d. 13. q. 1. ar. 3. nec est dubitandum de hoc. Et etiam sine commissione posset diaconus in necessitate portare eucharistiam: vt ait. S. Tho. non  tamen   subdiaconus, aut alij inferiores. Durandus dicit se vidisse, quòd diaconus cardinalis, papa celebrante, dat eucharistiam alijs clericis. Ipse dubitat an id  recte fiat. Sed certe nullum sacrilegium ibi interuenit iudicio meo.

  
 Malus sacerdos potest consecrare.
  
 ¶ QVÆritur, vtrum malus sacerdos possit consecrare? Respondetur sine quacumque   dubitatione quod sic. Nam aliâs ecclesia esset in magno periculo: delicta enim quis  intelligit? Et etiam populus esset in   periculo idolatrandi. Oppositum autem fuit error Donatistarum, contra  quos multa dicit Augustinus in libro  de baptismo. 5. ca. 23. &  contra Parme  nianum li. 2. responsione. 107. et in multis alijs locis dicit. Sacramentum Christi nulla peruersitate hominis siue dantis, siue recipientis, violari: &  sacramentum  gratiae dat Deus per malos, ipsam  tamen gratiam per se ipsum. Et contra   Pitilianum. Si quis verus sacerdos. i.  dignus vult esse, induatur iustitia oportet. Qui autem solo sacramento sato  sacerdos est. i. ordinatus, sicut fuit Cayphas pontifex, quanuis non sit sacerdos verus. i. bonus seu dignus, verum  est tamen quod dat. Idem dicit Chrisostomus super Ioannem vbi ait, quod sicut per  asinam Balaam locutus est Deus: sic per  malos sacerdotes sacramenta præstat.  Et non est dubitandum. Videtur 1. q. 1. c. quod  quidam, & 24. q. 1. cap audiuimus.

  
 An missa mali sacerdotis prosit tantum sicut missa boni.
  
  QVÆRITVR, vtrum missa sacerdotis mali tantum prosit alijs, sicut  missa boni? S. Tho. 3. p. q. 82. art. 6. dicit  quòd in missa duo sunt consideranda  scilicet ipsum sacramentum, & orationes quæ in ea dicuntur ac oblatio sacrificij. Quantum ad primum quod est  principale, non minus valet sacerdotis  mali missa, quàm missa boni ex opere  operato. Orationes autem possunt dupliciter considerari. Vno modo in quantum procedunt ab hac priuata persona: & ex hac parte maioris efficaciae   sunt orationes boni sacerdotis, quàm  orationes mali: quia licet aliquandò   Deus audiat malos tamen certum est  quòd potius audit bonos. Alio modo  possunt considerari prædictæ orationes tanquam procedentes â celebrante in persona ecclesiæ: & quantum ad  hoc tantam efficaciam habet oratio mali, sicut oratio boni sacerdotis, & e contra. Et idem dicendum est de horis canonicis, quæ si dicantur á ministro ecclesiæ, etiam in peccato mortali prosunt, quia dicuntur in persona ecclesiæ. Quoniam is cui mittitur aliquid  non respicit per quem mittatur, sed quis  & quid mittat: hæc sanct. Tho. Si enim   quis mitteret seruum ad dandam eleemosynam, licet seruus doleret, & repugnaret, nihilominus eleemosyna  valeret omnibus illis pro quibus offertur. Sic sacerdos cùm sit minister ecclesiae missam celebrans, licet peccet  ipse, prodest tamen alijs eius sacrificium.  Ex parte autem orationum, & ipsius  oblationis, quo melior fuerit minister  eo magis accepta erit oblatio: facilius  enim &  saepius, & amplius impetrat  bonus, quám malus. Augetur etiam valor missæ ex assistentia audientium:  offerunt enim sacrificium circunstantes. Vnde in canone dicitur, pro quibus    tibi offerimus, vel qui tibi offerunt. Vnde regularitèr maioris valoris est missa  dicta vbi sunt multi, quam vbi sunt pauci.

  
 Hæretici scismatici et degradati possunt consecrare.
  
 ¶ QVÆRItur, vtrum  hæretici scismatici, & degradati possint consecrare? Magist. senten. 4. d. 13. de hæreticis & scismaticis tenet aperte, quòd quanuis tentent consecrare nihil faciunt. Idem dicit de degradatis. Sed in oppositum est  tota cohors theologorum nemine excepto. Tenent enim omnes, quod  postquam   quis est semel ordinatus semper potest consecrare veram eucharistiam.  Vnde Augustinus libro de corpore  Christi in mysterijs corporis, & sanguinis domini, nihil à bono magis, vel  á malo minus perficitur. Item. 1. Cho. 11.  qui manducat et bibit indigne &c. Ecce Christus permittit se contrectari &   manducari a malis, ergo eadem ratione  permittet se consecrari á malis. Item  hæretici  redeuntes ad ecclesiam  non  ordinantur    de nouo, ergo antea poterant consecrare. Magist. sentent. deceptus est ex verbis Cypria. qui sine dubio fuit illius sententiæ, quod hæreticus nec poterat baptizare, nec sacramenta conficere. Sed iam   fuit illud in concilio reuocatum ideô   non est tenendum. Cum igitur character  sacerdotalis in quo fundatur potestas  consecrandi sit indelebilis, non est dubitandum quin & potestas ipsa sit indelebilis. Vtrum autem tales missæ  hæreticorum, &  excommunicatorum valeant, & prosint, cùm sint separati ab  ecclesia à qua valorem habent, dubitari posset. Verum quoniam adhuc  ministri sunt ecclesiæ, & vtuntur potestate sibi ab ecclesia tradita, licet male vtantur ea, probabilius est quod valent & prosunt alijs. Nec obstat capi.  quidam. 1. q. 1. quia non loquitur assertiuè, sed inquisitiuè, vt ait. sanct. Tho.  3. parte, q. 82. articulo, 8. ad. 1.

  
 Missam hæretici, scismatici et degradati, an liceat audire.
  
  ¶ QVÆritur, an liceat audire missam   & suscipere communionem  à clericis  hæreticis, scismaticis, &  excommunicatis. S. Tho. 3. p. q. 82. ar. 8. dicit, quòd à   publicè suspensis ab ecclesia non licet quia ecclesia prohibet, vt à concubinarijs publicis, &  à simoniacis: ab alijs autem licitum est. Sed nota quod  hæc determinatio. S. Tho. vera est secundùm ius antiquum. 23. d. c. nullus,  vbi dicitur. Nullus audiat missam sacerdotis quem indubitantèr nouit habere concubinam. Et in cap. sequenti  hoc idem mandatur sub excommunicatione. Et Gregorius. 4. dialogorum,  & habetur. 24. q. 2. ca. coepit, dicit de  puero Hermigildo filio regis Hispaniæ, quòd cum ægrotaret, mandauit ei  pater, vt sumeret eucharistiam ab episcopo Arriano, qui noluit, propter quod   à patre interfectus est: &  â Gregorio  martyr reputatur. Sed nunc non videtur standum in illo iure antiquo, quia  in concilio Constantiensi determinatum est, quòd non tenemur vitare excommunicatos, nisi sint nominatim excommunicati, vel manifesti percusores  clericorum. Idem habetur in concilio  Basiliensi si aliquam habent auctoritatem, & in cap. cùm non ab homine de  sententia excommunicationis, dicitur  quód occultè excommunicatus non debet publicè vitari. Admonet tamen  Palu. quòd quando ego scio sacerdotem esse peccatorem, licet sciam occultè benè facerem, sine scandalo aliorum me separans ab auditione missæ   eius, &  à receptione sacramentorum:  vt illi incutiam ruborem, & moueam  illum ad poenitentiam. Et sic intelliguntur cap. nostra, & cap. nisi de clerico excommunicato.

  
 An liceat sacerdoti nunquam celebrare.
  
 ¶ QVÆritur, vtrum liceat sacerdoti  omnino abstinere  à  celebratione? sanct.   Tho. 2. 2. q. 82. art. 10. tenet, quod omnino  tenetur sacerdos celebrare. Probatur  ex verbis Ambr. iam adductis, graue  (inquit) est quod ad mensam tuam mundo corde, &  innocentibus manibus non   venimus: sed grauius est si dum poenas  metuimus sacrificia non reddamus.

 Et. 2. Chor. 6. Hortamur vos ne in vacuum  gratiam Dei recipiatis. Ideò Maio.  & Duran. dicunt quod sine graui peccato sacerdos non potest abstinere à celebratione. Facit etiam ad hoc cap. dolentes de celebratione  missarum. §. sunt, vbi  reprehenduntur qui solum quater in anno celebrant. Et. 2. Machabe. 4. contra   quosdam sacerdotes dicitur, quod  iam  non circa altaris officia dediti erant. Item Luc.  22. Christus dixit. Hoc facite in meam  commemorationem, ergo. Sed vtrum sit  mortale omnino abstinere â celebratione? Caie. 3. p. q. 82. a. 1. tenet quod  non est  mortale. Et idem  videtur sentire. S. Tho.   cum non exprimat hoc esse mortale.  Et ita tenendum est, quia nullum est  præceptum iuris diuini, aut humani  de hoc. Sed quoniam defraudat ecclesiam suo sacrificio ad quod offerendum   est constitutus minister non excusatur  á peccato. Et aliqui canonistae dicunt  quod peccat mortaliter propter verbum  Ambrosij dicentis, ego quia quotidie  pecco, quotidie debeo accipere medicinam. Quod habetur de consecra. d.  2. cap. si quotiescunque, sed dictum est  de consilio. Licet in vitis patrum legatur de quodam viro sancto, quod ordinatus in sacerdotem, nunquàm posteá  celebrauit. Credendum est quod haberet aliquod impedimentum occultum, vel quod hoc faciebat ex reuelatione spiritus sancti.

  
 Celebrandi tempus opportunum quod sit
  
 ¶ QVÆRITVR, quod sit opportunum tempus ad celebrandum? Respondet   sanct. Tho. quod illud in quo ecclesia   consueuit celebrare. Omnia enim alia  variantur: tamen in omnibus optimus  canon est ecclesia consuetudo. Et de  hac ecclesiae  consuetudinee ponit sanct.  Tho. duas conclusiones. Prima oportet, quòd in ecclesia sit quotidiè hoc  sacrificium. Patet, quia à Christo vocatur panis quotidianus: & intelligitur de eucharistia secundum Augustinum. Item quia si in ciuitate aliqua  non celebraretur aliquo die, reputaretur graue scandalum. Secunda, missa  solennis in ecclesia conuenienter celebratur ab hora diei tertia vsque ad nonam: quia tunc est Christus crucifixus.  Quos autem obliget praeceptum illud  de quo in prima propositione. Canonistae dicunt, quod ecclesias collegiatas & rectores earum: ita quod si eorum  defectu non dicatur aliquo die missa,  peccaret mortaliter. Ego credo quòd  non est peccatum mortale. Panormi.   in cap. cum creatura de celebratione  missarum, dicit quod in ecclesijs collegiatis debent quotidie celebrari duæ  missae, vna de die, alia de defunctis. Non  oportet tamen quod sit de requiem: esset  enim malè factum si in die paschatis,  &  solennitatum magnarum diceretur missa de requiem. Et in hoc corrigendus  est error muliercularum, & indiscreta  laicorum deuotio, cùm iubent dicere missas de sanctis qui non sunt in coelo, vel  de requiem. In festiuitatibus dicatis missam   de die. Siluester ait, quod id quod Panormitanus dicit de missa de requiem: iam   est consuetudine abrogatum. Nec est  rationabile, quòd in die celebri dicatur missa de defunctis. Nec hoc potest  haberi ex prædicto cap.

  
 An liceat pluries in die celebrare.
  
 ¶ QVÆritur, an oporteat pluries in  die celebrare? Respondeo, quòd in capit. consuluisti, & capit. te referente,  de celebra. missarum, prohibitum est   pluries in die celebrare, & communicare. Sed ponuntur plures exceptiones quas ego non intelligo. Prima est  in natiuitate domini, in qua ter celebramus   & hæc clara est. Secundam ponit Siluester si defunctus sit præsens post missam celebratam. Tunc forsan haec erat  consuetudo: quæ iam videtur abrogata. Si tamen aliquis hoc faceret non reputaretur peccare mortaliter. Tertia  quando est necessarium infirmis viaticum  porrigere, & aliter haberi non potest.   Quarta, pro necessitate peregrinorum,  si peregrinantes in die festo venerunt  post missam celebratam. Ego miror certè, & puto quod  ante non erat ita arcta consuetudo semel tamen  celebrandi, sicut nunc   est. Quinta pro necessitate nuptiarum   scilicet quando  tempus  laberetur, &  non possent  nuptiae differri. Has exceptiones ponit  etiam  Raymundus. Sexta secundum  Hostiensem   quando quis habet duas ecclesias, etiam si   vna sit in titulo, & alia commendata: &   hæc consuetudo adhuc durat. Septima quando eodem die occurrunt duæ   missæ, vna de die, alia de ieiunio. Hos,  7. casus ponit Palu. 4. d. 12. q. 1. arti. 4.  vbi notat quod omnes praedictae exceptiones intelliguntur quando sacerdos est  ieiunus, aliâs in nulla necessitate licet  Panor. in dicto cap. consuluisti, ponit  8. exceptiones. 7. prædictas, &  octauam   si superueniat aliqua magna persona,  vt episcopus & similes, quos non licet  transire sine auditione missæ. Et idem   est (ait Siluester) de quolibet alio in  die festo, quoniam habet præceptum  audiendi missam. Glo. in dicto ca. ponit nonam. s. si esset consuetum in aliqua  ecclesia dicere duas missas, & non sit  nisi vnus sacerdos idoneus ad celebrandum. Addunt aliqui decimam propter  paupertatem ecclesiarum, &  raritatem   sacerdotum. Et hoc habetur in iure. 21.   q. 1. ca. clericus in fine. & de electione  ca. dudum, &. 10. q. 3. ca. vnio. & ita habet etiam consuetudo. Siluester addit vndecimam, scilicet quandócunque   occurrit necessitas arbitrio boni viri.  Probat ex dicto ca. consuluisti, vbi dicitur, quod propter necessitatem licet pluries celebrare. Ex quo dicto eliciunt doctores hos casus. Notat Palu. quod  non licet sacerdoti pluries in die quamvis celebrare. Pro quacumque  autem necessitate nemini licet bis communicare in die eodem

  
 Quo tempore missa sit celebranda
  
 ¶ DE tempore autem missæ solennis  S. Tho. dicit quod est ab hora tertia vsque   ad nonam. i. vsque ad horam tertiam  post meridiem. Et quòd hæc consuetudo fuerit in ecclesia, patet ex cap. solent de consecra. d. 1. & licet non inueniamus præceptum de consuetudine  quam nunc habemus quæ reuocet præcedentem: nihilominus virtualiter inuenitur in hoc, quod papa concedit aliquibus priuilegia, quod possint dicere missam post meridiem. De nocte verô  non   est celebrandum: quia est iure cautum,  praeterque in nocte resurrectionis, cum  in praefactione dicatur: qui hanc sacratis  simam noctem  &c. Sed haec consuetudo  abrogata est. In aurora autem potest celebrari, nec oportet expectare punctualiter: sed seruetur in hoc consuetudo.  Credo tamen  quod in casibus propter quos licet bis celebrare, licebit etiam noctu  celebrare: vt propter infirmos. Vide  Gabrie. in cano. lect. 14. &. 15.

  
 Quo loco missa dicenda sit.
  
 ¶ QVÆRItur, de loco in quo missa  est celebranda? S. Tho. 3. p. q. 83. art. 3.  dicit quód non potest celebrari nisi in  locis ab episcopo consecratis. Hoc probat consuetudine ecclesiæ. Vide Gabrielem in canone lect. 13. &. 14. & omnia illa quæ veniunt in vsum sacramenti oportet, quod sint sacra, vt in ca. nullus  presbyter, & ca. si quis de consec. di. 1.   Notandum tamen est, quòd quanuis offerantur priuilegia celebrandi in domibus, maxima tamen irreuerentia est  dicere missam vbi dormiunt vir & vxor: cum  etiam si in ecclesia dormierint,  polluatur. Clericis conuenit istas deuotiones corrigere. Et papa non concedit talia priuilegia nisi cum reuerentia,  & in loco honesto. De alijs ritibus si aliquid intermittatur non ex malitia  sed ex negligentia quacunque, non existimetur mortale. Vnde si quispiam  celebrans obliuiscatur manipuli, vel  non aduertat se sine ara celebrare non   timeat peccatum mortale.

  
 Ecclesia quomodo violetur, & reconcilietur.
  
 ¶ QVÆritur, quomodo violetur ecclesia, et qualitèr reconciliari debet. Respondeo   quod ecclesia violatur in duobus casibus: vt  habetur de conse. ecclesiæ ca. vltimo, & c.  significasti de adult. Primus est, si in ecclesia effudantur sanguis: & hoc intelligendum est de graui effusione, nam si pugno   aliquem in náribus, & fluat sanguis  etiam in magna quantitate non polluitur ecclesia. Et etiam intelligitur de  effusione iniusta. Si enim quispiam  se defendendo occîdat aliquem in ecclesia, non propterea violatur. Nec oportet quòd sanguis cadat intra ecclesiam, ad hoc vt violetur: sufficit enim  quod ibi effundatur, etiam si percussus grauitèr, exeat statim ab ecclesia anteque   sanguis cadat. Secundus casus est emissio seminis, non solùm illicita, sed etiam   licita viri cum vxore. Pollutio tamen  in somnis quacunque ex causa proueniat, non violat ecclesiam. Additur  tertius casus, scilicet si in ecclesia sepeliatur excommunicatus denunciatus.

 De modo autem quo ecclesia debet  reconciliari postquam fuerit polluta, distinguendum est, quia vel ecclesia est  consecrata, aut dedicata, & sic a solo  episcopo est reconcilianda: nisi ipse,   vel papa alteri commisserit: potest autem   committi clerico cuicunque. Si autem  ecclesia non fuerit consecrata, sed solum benedicta, potest à simplici sacerdote reconciliari. Si autem episcopus  ægrotaret, & nolet committere alteri quod   eam reconciliet, potest dare licentiam  quód celebrentur ibi diuina quousque   ipse possit eam consecrare. Si autem  vitia sint occulta, non opus est ecclesiam reconciliari, vt tenet beatus Antoninus, Guillelm. &  Hostiensis. Si autem sint publica reconcilietur. Fiunt  autem publica vel ex confessione eorum   qui fecerunt, vel ex euidentia facti. Ratio Ioannis Andreæ est, quia ecclesia  non iudicat de occultis.

  
 Missa quando cœpit celebrare.
  
 ¶ QVÆRITVR, quandò coepit missa celebrari cum istis ritibus nunc   consuetis? Respondeo, quod ritus ecclesiae   in celebratione missarum est antiquissimus. Nam Dionisius qui fuit tempore Pauli, ponit pauciores ceremonias  & ritus in libro de ecclesiastica Ierar  chia. Item in cap. Iacobus de consec.  d. 1. dicitur. Iacobus frater domini cui  primò credita est Hierosolimitana ecclesia. Et Basilius episcopus Caesariensis (cuius claritas per totum orbem refulsit) in scripturis addiderunt nobis missæ celebrationem. Glo. i. ordinem  missae   celebrandae. Isidorus libro. 1. de officio  & Dionisius dicunt, quod beatus Petrus  fuit primus qui hoc fecit. Hæc non inter se dissonant, potuit enim esse quod  alij facerent auctoritate Petri qui erat  pontifex. August. ad Ianuarij inquisitionem, tractans illa verba Pauli, caetera  cum venero disponam. 1. Chorint. 11. loquens quomodo sit accedendum ad eucharistiam, dicit Paulus apud Chorinthios ordinauit ritum  illum qui ordinatus  fuit Romæ á Petro, & Iacobo. Hugo  de sancto Victo. li. 2. de sacramentis. p.   p. 8. ca. vltimo dicit quod primus omnium   celebrauit Petrus Antiochiæ: quod  potest intelligi de celebratione cum dignitate pontificali. Et ita intelligit beatus Antoni. 1. p. ti. 6. c. 8. & de his sit satis

  
 Missæ defectibus quomodo  occurrendum
  
 ¶ QVÆritur, de aliquibus defectibus   occurrentibus in missa, quomodo sit  eis occurrendum? quid si sacerdos celebrans moriatur? vel si impediatur aliqua infirmitate: Dico, quòd si hoc contingit antè consecrationem, non oportet quod missa perficiatur. Si autem post  consecrationem debet missa per alium  perfici. Sed quid faciet celebrans si meminerit se esse in mortali, aut in excommunicatione? Respondeo quòd si est antè   consecrationem, dimittat missam, si non  sit nota infamiæ vel scandali. At si sequatur scandalum non dimittat. Si verò sit post consecrationem, omnino non   debet dimittere. Idem dicendum est de  eo qui meminit se non esse ieiunum.   Quid, quando aranea, musca, vel aliud  animal venenosum cecidit in calicem?  Respondeo, si est ante consecrationem   tollat animal &  vinum, & mittat aliud  de nouo. Si post consecrationem accipiat animal, abluat, & comburat, &   ablutio & cineres mittantur in piscinam: & sumat sanguinem. Si autem  sit venenum in calice non bibat, sed  seruet in calice, vel in vase apto inter  reliquias: & ponat aliud vinum & iterum consecret solum vinum si nondum sumpserit hostiam. Si verò sumpserit hostiam reincipiat à consecratione hostiæ. Idem faciat si post sumptionem hostiæ deprehenderit nihil  fuisse in calice, vel fuisse solam aquam,  reincipiat à  consecratione hostiæ. Quamuis si iam sumpserit aquam dubitet  Palude, an debeat calicem consecrare. Si autem dubitat an dixerit verba  consecrationis, dicat iterum secundum    Scotum. Si sanguis fundatur totus, ponat aliud vinum & consecret, & si cecidit super tabulam lambatur, & radatur & mittatur in piscinam. Si super mappam & potest fieri mundè sumat, vel comburatur mappa, vel sufficienter lauetur. Regula autem generalis est, quòd quotiescunque scitur vbi sunt species sacramenti, non debent   comburi, sed seruari. Reliqua vide apud sanctum Thomam. Haec sufficiant de sacramento  eucharistiæ.



   ¶ Sequitur sacramentum  poenitentiæ. 
  
 ¶ De sacramento poenitentiæ tractat Magister sententia. 4 d. 14. & S.  Thomas. 3. p. q. 84.
  
[ *De poenitentia, prima parte* ]

 Pœnitentia est sacramentum.
  
 ¶ QVÆRITVR, vtrum poenitentia sit sacramentum, & vtrum post baptismum sit aliquod signum visibile   institutum ad remissionem peccatorum actualium? Respondeo, quod sic, &   est conclusio de fide: vt patet Ioannis  10. quorum remiseritis peccata remittuntur eis. Et Matthæi. 18. quodcunque   solueris super terram erit solutum &   in coelis. Ex his locis patet, quod est alia  auctoritas & iurisdictio inter homines ad remittendum peccata. Et hæc  iurisdictio inter homines exercetur per   actum exteriorem, ergo poenitentia  est signum sensibile institutum á Deo  in remissionem peccatorum, ac proindè est sacramentum. Idem patet auctoritate ecclesiæ in ca. ad abolendam extra de haereticis. Et expressè inter sacramenta numeratur confessio peccatorum. Et inter hæreticos numerantur qui aliter sentiunt de sacramentis  quam ecclesia romana sentit. Et in concilio   Florentino sub Eugenio. 4. numeratur   poenitentia inter septem sacramenta, ergo. Vocatur autem  sacramentum  poenitentiæ, quamuis  contineat  contritionem, &  satisfactionem, &  confessionem: quia sumpsit  nomem ab vltimo: vt dicit. S. Tho. 4. d.  16. q. 1. a. 1. sicut sæpè  vsitatum est. Nam licet homo sit animal, corpus, &  substantia, non  denominatur nisi ab vltimo quod  est homo. Sic etiam sacerdos quamuis sit diaconus et subdiaconus  nominatur sacerdos  ab vltimo. Quia verô vltima pars poenitentiæ, quæ est satisfactio est poenalis, imo omnia in hoc sacramento sunt poenalia: ideó vocatum est sacramentum  poenitentiae  totum  aggregatum ex illis partibus tribus, tam actus poenitentis, quam  absoluentis

  
 Materia sacramenti poenitentiæ.
  
 ¶ QVÆritur, quæ sit materia huius sacramenti? Respondeo  quod materia remota  sunt peccata poenitentis. Vnde cùm  beatissima virgo nullum prorsus peccatum habuerit, falsissimum est quod quidam  fingunt scilicet quod  confitebatur b. Ioanni  euangelistae. Materia verò  propinqua    est confessio peccatorum mortalium  post baptismum commissorum.

  
 Forma sacramenti poenitentiæ.
  
 ¶ QVÆritur, quæ sit forma huius  sacramenti? S. Tho. 3. p. q. 84. art. 3. dicit quòd forma vera sacramenti poenitentiæ est, ego te absoluo. Sicut enim  Marci vltimo, & Matthæi vltimo dominus   loquens de baptisino dixit, baptizantes eos in nomine patris, & filij, & spiritus sancti: non dixit hæc sit forma baptismi, ego te baptizo, & tamen hæretici Vuiclephistæ  dicunt illam esse formam baptismi: sic de poenitentia dicitur Matthæi. 18. quodcunque solueris super terram, ergo hæc erit forma poenitentiæ, ego te absoluo. Item. 2. Chorinthi. 2. ego quod donaui si quid donaui propter vos in persona Christi, ergo sicut Paulus dicit se donasse, sic debet & sacerdos dicere, ego te absoluo.  Item vt ait sanct. Thom. opusculo. 22.  non est parui momenti quod ecclesia   canit. Iam bone pastor Petre clemens   accipe vota præcantium, & peccati vincula resolue tibi potestate tradita, ac  proindè non est blasphemia, vt putant   isti hæretici, quòd sacerdos dicat, ego  te absoluo. Item in concilio Florentino   sub Eugen. 4. expressè determinatur  hanc esse formam poenitentiæ, scilicet  ego te absoluo, haec igitur est forma conueniens  & necessaria. Et licet permittantur alia verba, omnia sunt de congruitate, sicut etiam crucis signum. Et  si dicatur in cap. nunquid de consecratione. d. 5. sacramenta cruce perficiuntur, sed non loquitur de omnibus sacramentis. Manuum impositio, dicit  Palu. quod est de congruitate. Sed sanct.  Tho. ait quod non debet fieri. Signat enim   copiosum munus gratiæ conferri, sicut in sacramento confirmationis.

  
 Poenitentia  est sufficiens remedium contra peccata.
  
 ¶ QVÆritur, vtrum poenitentia sit  remedium sufficiens contra peccata?   Respondeo, quòd sic. Patet ex illo Ezechielis. 18. si impius egerit poenitentiam   ab omnibus peccatis suis quae  operatus   est, vita viuet & non morietur: omnium   iniquitatum eius quas operatus est non   recordabor. Et idem dicitur ca. 33. &   Sapientiæ. 11. dissimulans peccata hominum propter poenitentiam. & Matthæi. 3. poenitentiam agite & appropinquauit regnum coelorum. Idem  dicitur Matthæi. 4. & Luc. 15. gaudium   est angelis super vno peccatore poenitentiam agente, Et. 2. Chorinthi. 7.  quæ enim secundum Deum tristitia est  salutem operatur. Luc. 17. si poenitentiam egerit dimitte illi. Et sunt in vtroque testamento infinita testimonia.  Et si obijcias illud Hebreo. 6. impossibile est eos qui semel sunt illuminati  &c: rursus renouari ad poenitentiam.   Dico cum sanct. Tho. 3. p. q. 84. ar. 10.  ad. 1. &  cum Chrisosto. & omnibus sanctis doctoribus, quod ibi negat Paulus, non   poenitentiam, sed renouationem per baptismum secundo acceptum. Quia baptismus non est iterabilis. Peccatum verò in  spiritum  sanctum si sit finalis im poenitentiae. i. peccatum cum quo homo moritur  sine hoc quod egerit poenitentiam de eo,  est irremissibile. Alia autem peccata  in spiritum  sanctum  dicuntur irremissibilia  quia difficilè  remittuntur: & raro Deus   tales conuertet: &  sunt in magno periculo. Sed tamen si poenitentiam egerint, re  missionem sine dubio consequentur.

  
 Pœnitentia est necessaria ad salutem peccatorum.
  
 ¶ QVÆritur, an poenitentia sit remedium  necessarium ad salutem post lapsum in peccatum? Respondeo  quod sic, nam   in sacris literis vbicunque  dominus hortatur  ad veniam petendam, non dat aliud  remedium nisi poenitentiam, ergo.  Et hoc adeo verum est, quòd etiam requiritur poenitentia de peccatis commissis ante baptismum, adulti enim   qui baptizantur necesse est quod  doleant   de peccatis: iuxta illud actorum. 2. poenitentiam agite, & baptizetur vnusquisque   vestrum. Et Augustinus libro de poenitentia ait, omnis qui iam suæ voluntatis arbitrer constitutus est cum ad sacramentum fidelium accedit: nisi eum   veteris vitæ poniteat nouam non potest inchoare: quod & habetur de consecra. d. 4. cap. omnis qui. Ab hac autem poenitentia cum baptizantur soli paruuli sunt immunes. De venialibus autem non est necessaria poenitentia, quia per dilectionem Dei, & multa alia remitti possunt. Si verò peccator præueniatur aliquo periculo maris, vel latronum, vel alicuius alterius,  poenitentia eius erit quòd faciat tunc  quicquid possit. Dicat miserere mei  Deus, vel aliquid simile: quicquid enim   possit etiam in vltimo statu facere hoc  animo vt concilietur Deus & placatus reddatur, poenitentia  est. Talis namque   non est extra salutis statum.

  
 Pœnitentia remittit pœnam peccatorum.
  
 ¶ QVÆritur, vtrum per poenitentiam   remittatur poena debita peccatis? Respondeo quòd per poenitentiam semper  remittitur aliqua pars reatus & fit minor, non tamen oportet quod tollatur tota obligatio ad poenam. Nam omnes  fatentur quòd postquam poenituit aliquis,  imponenda est ei aliqua poenitentia.  Nec hoc infert praeiudicium aliquod  diuinæ misericordiæ, quòd post dimissam culpam quærat poenam ab amico: qui enim peccat laedit iustitiam simul & amicitiam. Iure autem amicitiæ teneor ego dum aduersarius petit  væniam, & est paratus facere quicquid  voluerim, recipere eum ad pristinam  amicitiam. Nec debeo dicere, non parcam, aut non erit amicus donec reddat  domum quam combussit. Sed nihilominus salua amicitia possum repetere domum  meam. Et rex potest amico suo  remittere homicidium, tamen omnino salua amicitia cogit eum satisfacere alteri per iniuria: sic Deus omnino postquam   aliquis petit veniam reddit in amicitiam,  & nihilominus exigit iustitiam. Nota  unum locum ex quo expressè  constat  quod   Deus punit hominem  postquam factus est  ei amicus. 2. Reg. 12. postquam dimissit  Deus peccatum Dauid, dicitur verum  tamen filius qui natus est tibi morietur. &c.

  
 Venialia peccata quomodo remittantur.
  
 ¶ QVÆritur quomodo remittantur  peccata venialia? Respondeo. 1. quòd quicquid sufficit ad remittendum mortale, sufficit etiam ad remittendum veniale. Est clarum, quia quicquid est in veniali est in mortali & aliquid amplius  ergo. Secundò dico quod ad remissionem   venialis sufficit dilectio Dei. Nam cum   Dei dilectio sit ei velle placere, & qui  vult ei placere, vult virtualitèr non displicere: iam ibi interuenit displicentia   interpretatiua quae sufficit ad remissionem venialium: vt ait sanct. Tho. 3. p.  q. 87. a. 1. Nam apud homines sufficit ad  remissionem leuis offensae dicere ei quem   offendit, ego post hac volo tibi in omnibus placere, ergo multo magis apud  Deum qui pronior est ad miserendum.  Item probat hoc Scotus, plus placet deo  dilectio ista quam displiceat peccatum veniale: sed homines etiam mali si offendantur leui offensa, &  prestentur eis magna beneficia non exigunt satisfactionem leuis iniuriæ, etiam si non petatur venia, ergo dilectio dei sufficit ad remissionem  peccatorum venialium. Per dilectionem verò Dei, aut per displicentiam   generalem dimittuntur omnia illa peccata venialia ad quæ  homo non est actualitèr affectus, vel virtualiter. Si verò   quis est affectus vni peccato veniali, &   dolet de alio, remittitur  peccatum de quo  dolet manente alio. Et quoniam  in illa potestate    ecclesiæ tradita in illis verbis quorum   remiseritis peccata non solum tradita est facultas remittendi peccata per  poenitentiam quæ est sacramentum:  sed etiam multis alijs modis cùm ad remissionem venialium non sint necessaria sacramenta: relicta est potestas ecclesiæ ad instituenda media ad eorum  remissionem. Et ista sunt oratio dominica, benedictio episcopi, tunsio pectoris, aqua benedicta, & similia, quæ sine quocunque alio motu bono sufficiunt   remittere venialia per hoc quòd fiunt  quia sunt ab ecclesia instituta in remedium venialium. De aqua benedicta  Alexander quintus à Petro dicit, &   habetur de cons. d. 3 ca. aquam. Aquam  sale conspersam populis benedicimus  vt ea cuncti aspersi sanctificentur, &   purificentur. Quod etiam omnibus sacerdotibus faciendum esse mandauimus. Nam si sanguis vitulæ aspersus   sanctificabat, multo magis aqua sale  aspersa, & diuinis precibus consecrata   populum sanctificat. De oratione dominica   habetur de poenitentia. d. 3. c. de quotidianis. Et est Chrisostomus dicentis, de  quotidianis leuibusque peccatis quotidiana oratio fidelium sufficit, scilicet  pater noster. De benedictione episcopali,  &  abbatum  habetur. 1. q. 1. c. benedictio,  ca. multi. De tunsione pectoris habetur   de poenitentia. d. 1. c. tres sunt actiones  & d. 2. c. sicut inquit, & de sacra vnctione capitulo cum venissem. §. primo.

  
 Peccata per poenitentiam remissa an reddeant per sequens peccatum
  
 ¶ QVÆRItur, vtrum peccata per poenitentiam remissa reddeant per sequens   peccatum? Sanct. Tho. 3. p. q. 88. arti. 1.  dicit quòd in peccato duo possunt considerari, vnum est ipsa culpa, alterum  reatus ad poenam, & tunc ponit tres  conclusiones. Prima peccatum non potest reddire quantum ad culpam. Patet nam si sortes occîdit hominem &    egit de illo homicidio poenitentiam:  & iterum post poenitentiam furatus  est, hoc vltimum peccatum furti non  habet maculam homicidij. Secunda  conclusio, peccatum non reddit quantum   ad reatum poenæ sensus. Quia noua  poena sensus debetur peccato huic nouo, & non illa prior. Tertia conclusio  peccata praeterita reddeunt persequens   peccatum quantum ad poenam damni aliquo modo: quia eadem poena damni erit  pro quolibet peccato: &  eodem modo  priuatur visione diuina. Et hoc modo  intelligitur illud Iacobi, qui in vno peccauerit factus est omnium reus. Verum   est quod peccata præcedentia dicuntur aliquo modo reddire per quandam ingratitudinem, ad istum sensum, quod grauius est   peccatum quod nunc post remissa peccata fit, quam si prius non essent remissa  peccata. Post remissionem  enim iterum  Deum offendere magna ingratitudo est.   Hæc autem grauitas quæ ratione ingratitudinis consurgit, cum  non mutet speciem   peccati secundum  omnes, non est de necessitate confitenda. Non enim est opus, vt dicat postquam sum mihi dimissa peccata adulteratus sunt. Patet igitur quod peccata  semel remissa non reddeunt per peccatum sequens. Sine poenitentia enim   sunt dona Dei, Roman. 11.

  
 Per pœnitentiam restituitur gratia, & virtutes infussæ.
  
 ¶ QVÆritur, vtrum per poenitentiam  restituantur homini gratia, & virtutes infussae? Respondeo  secundum  omnes, quodnon est dubitandum de hoc. Nam cùm in poenitentia  detur gratia, necessario dantur omnes  virtutes infusse, quæ  gratiam  concommittantur: sicuti in baptismo, quia datur gratia, dantur etiam virtutes morales. Sed  tota difficultas est, vtrum resurgat poenitens ad tantam  gratiam  quantam habebat  antequam caderet, vel ad maiorem, aut minorem? Ad quod omnibus alijs opinionibus   demissis, dico cum S. Tho. 3. p. q. 89.   ar. 2. 3. &. 5. quòd poenitens non semper resurgit ad maiorem gratiam quam   illa à qua cecidit, nec ad aequalem, sed  secundùm proportionem contritionis quam habet. Hæc opinio fuit antiquorum omnium, Alberti magni, Alexandri de Ales. 4. p. q. 77. membro. 5. &   Bonauenturæ. 4. d. 14. & Ricardi, &   omnium illorum qui scripserunt in  theologia grauitèr, & modestè. Hoc  probatur à posteriori, præter auctoritatem Hieronymi quam allegat sanctus   Thomas quia experientia ostendit, quòd  poenitens non semper resurgit ad maiorem gratiam: videmus enim feruentissimos viros post peccatum, & poenitentiam tepidè, & non ita feruenter   sicut anteà operari, ergo non habent  tunc maiorem gratiam &  amorem Dei,   amor enim Dei non est occiosus. Videmus verò magnum peccatorem  aliquandô seruentissimè poenitere, & exerceri in bonis operibus, igitur non omnes  resurgunt semper ad maiorem, vel æqualem gratiam. Item ad gratiam requiritur dispositio, & quanto maior est dispositio tanto maior gratia introducitur, sed contritio est dispositio non solùm ad nouam gratiam, sed etiam ad  gratiam praeteritam, ergo quanto maior fuerit contritio tanto maior erit gratia, etiam  praeterita. Dico igitur primò   quòd cuicunque resurgenti extra gratiam quæ datur ei secundùm mensuram contritionis quam habet, &  quae   daretur etiam sine meritis prioribus,  datur ei aliquid ratione praecedentium   meritorum. V. g. sit Petrus quod habebat  centum meritorum gradus, conteritur   nunc post peccatum contritione vt decem, dico quòd vltra gratiam vt decem   quae datur ei ratione contritionis, datur aliqua gratia ratione praecedentium   meritorum. Secundò dico quòd quanto prædicta cotritio maior fuerit, tanto   maior gratia  dabitur ei ratione præcedentium  meritorum. V. g. Petrus anteà habebat gratiam vt decem, & Plato vt decem, resurgunt ambo, Petrus contritione vt  decem, Plato contritione vt. 20. dico quod   Platoni dabitur maior gratia ratione  præcedentium  meritorum. Tertiò  & vltimo dico, quod perfecte poenitenti. i. ex toto conatu semper  restituitur tota gratia  præcedens. Nam  perfectæ  poenitentiæ  correspondet perfecta restitutio, non est autem perfecta restitutio nisi restituatur totum, ergo & consequentèr secundum  proportionem  poenitentiæ restituitur præcedens   gratia. Quia iustum est quod si toto conatui correspondet tota gratia, quod medietati  conatus respondeat medietas gratiæ, &   tertiæ parti conatus. 3. pars gratiæ, &   sic consequenter. Vnde optimum est saepe dolere de peccatis, vt restituatur tota  gratia ratione præcedentium meritorum

  
 Per omnia bona opera restituitur aliquid de gratia perdita.
  
  ¶ VTRVM, autem ratione aliorum   bonorum operum restituatur aliquid  de gratia præcedenti? Probabiliter dicimus, quòd sic. Videtur enim omnino quod bonus princeps si propter delicta  abstulerit ab aliquo bona, post modum   illo poenitente restituerit ei princeps  aliquam bonorum partem, tot obsequia  posset deindè regi exhibere, quòd reddat ei omnia: & esset hoc laudabile in  principe: ita prorsus videtur dignum  sentire de Deo, & quòd diligenti  Deum   vel danti eleemosynam, vel alia bona  opera facienti post poenitentiam, restituat aliquid de gratia deperdita. Certum igitur est merita praecedentia  non perdi omnino, sed recuperari á poenitente
   ¶ De contritione.
  
 Contritio quid sit.
  
 ¶ DE partibus poenitentiæ  tractatum aggrediens. Quæritur in primis quod   sit contritio? quoniam ea est poenitentiæ   pars prima? Respondeo, quôd est perfectus actus poenitentiæ. Poenitentia  enim virtus est per quam placamus nobis Deum iratum, &  consequimur remissionem peccatorum. Ad hæc enim   duo debet dirigi tota poenitentis intentio. Est autem iste actus  poenitentis dolor vndê  poenitentiæ dolor est contritio, qui maximè  propiciatur  Deum. Hieronymus  &  habetur   de poenitentia d. 1. ca. mensuram, apud  Deum non tantum valet mensura temporis quàm doloris. Et Chrisostomus  homelia. 21. super Matthæum, non dolere quia peccaueris magis indignari  facit Deum, quàm idipsum quod anteà peccaueras. Sunt de hoc infinita  testimonia sanctorum, & sacræ scripturæ attestantia, quod dolor de peccatis  est pars poenitentiæ valens ad remissionem peccatorum: vt patet ex conuersione Magdalenæ, & fletu Petri   post negationem  &c. Habemus igitur  quòd contritio est dolor. Sed notandum   duplicem esse dolorem, quia quidam  est sensitiuus, alius est intellectiuus.  Contritio autem est dolor intellectiuus & non sensitiuus: vt docet, sanct.  Tho. 3. p. q. 85. ar. 1. & omnes doctores  Quia contritio est in potestate nostra,  sed dolor sensitiuus non est in potestate nostra, ergo. Et adhuc propriè loquendo contritio non est ipse dolor,  sed odium & displicentia peccati, ex  quo nascitur dolor. Est igitur contritio odium, nolitio, & detestatio peccatorum præteritorum.

  
 An sit necessarium  propositum non peccandi.
  
 ¶ QVÆRITVR, an sufficit dolere solum de peccatis præteritis, vel an  requiratur etiam propositum non peccandi? Hæc est grauis quæstio & de  qua sunt opiniones. Maioris in. 4. dis.  14. q. 1. & Almain, & Bonauentu. 4.  d. 14. in expositione textus dicunt, quod    si poenitens nihil cogitat de futuro, non   oportet quòd habeat propositum cauendia peccatis, sed sufficit quòd actu  alitèr non habeat contrarium  actum. Sanct.  Tho. 1. 2. quæstione 113. arti. 5. & in. 4.  d. 14. in expositione textus & d. 17. q.  2. ar. 2. quæstiuncula. 4. &. 3. p. q. 85. a.  3. &. q. 90. ar. 4. &. 3. contragentes, ca.  158. &. 4. contragentes, cap. 72. & Adrianus quodlibeto. 5. ar. 3. dicunt, quod   requiritur actuale propositum cauendi á peccatis futuris. Idem tenet Albertus Magnus. 4. d. 14. ar. 10. & Alexander de Ales. 4. p. membro. 9. Quæ  harum   opinionum sit verior ego nescio: sed  probabilior est opinio sancti Tho. &   & consequentèr securior, ac proindè   tenenda. Quia in materia morali oportet loqui crassis coniecturis. Pro opinione. S. Tho. faciunt verba concilij  Florentini, quæ dicunt ad contritionem   expectat dolere de peccatis commissis   cum proposito non peccandi de inceps.  Item Ioannis. 5. &. 8. existenti ad piscinam dixit dominus  &  adulterae, amplius noli peccare: non dixit non pecces, sed noli. Item primum quod ab eo qui fecit iniuriam postulamus, est huiusmodi propositum, señor nunca mas. Item non  habet veram poenitentiam qui non diligit Deum super omnia: sed qui sic diligit Deum vult ei in omnibus placere, & in nullo displicere, ergo talis habet propositum cauendi futura.

  
 Contritio est de peccatis actualibus sed non oportet vt de quolibet peccato sit distincta contritio
  
 ¶ QVÆRITVR, de quo debeat esse contritio? Respondeo, quòd  non de peccato originali, sed de peccatis actualibus. Et est differentia, quia  ad peccata mortalia requiritur contritio: non tamen ad venialia. Vtrum  autem debeat esse contritio distincta  de omnibus peccatis in particulari,  vel an sufficiat vnica contritio de omnibus in generali, dubitari solet.   Quidam enim tenuerunt necessarias  esse tot contritiones quot peccata mortalia, quia sanct. Tho. dicit quòd contritio debet esse distincta de singulis  peccatis mortalibus. Sed ego credo sicut dicit Caietanus quòd hæc opinio sit  falsissima. Non oportet reddere poenitentiam ita difficilem, & inaccesibilem. Quod ego sentio est, quod ad remissionem peccatorum sufficit dolor generalis de omnibus peccatis: & non requiritur dolor in particulari. Patet quia  alias non posset homo consequi remissionem peccatorum nisi in aliquo certo & determinato tempore, quod est  falsissimum: nam in quocunque momento potest homo sufficientèr conteri, iuxta illud Ezechielis. 33. in quacumque die ingemuerit peccator &c. Et  sumitur ibi dies pro momento. Sequaela autem probatur, quia ad cogitandum   peccata requiritur certum tempus, ergo ad dolendum in speciali etiam requiritur tempus certum. Et hoc primum   conceditur, & necessario concedendum   est ab omnibus. Secundò dico quod nec  ante contritionem generalem, nec post  requiritur cogitatio & detestatio singulorum peccatorum in particulari ante confessionem: in ipsa enim confessione tenetur homo conteri in speciali. Cùm enim confessio debeat esse distincta, tunc cùm ea confitetur detestatur illa: nam aliâs esset fictio. Nec oportet dicere, doleo de istis quatuor & de  his. 6. sed doleat de omnibus & confiteatur distinctè peccata sua, et hoc sufficit. Quia actus interior poenitentiæ   à quo exterior proficiscitur, singula mortalia quae sub confessione  cadunt respicit

  
 An quilibet paruus dolor sufficiat ad  remittenda  peccata.
  
 ¶ QVÆRItur, vtrum quicumque dolor peccatorum quantumuis paruus  sufficiat ad remittendum peccata? Scotus. 4. d. 14. q. 2. arti. 2. dicit quod licet quis   habeat dolorem de peccatis propter  Deum cum omnibus alijs bonis circunstantijs: nisi talis dolor habuerit certam   intensionem, & continuationem, non   sufficit. Quanta autem debeat esse ista  intensio doloris, dicit quód solus Deus   nouit. Sed hoc est mere voluntariè dictum. In re autem necessaria ad salutem   non debemus loqui sine auctoritate  sacræ scripturæ, aut sanctorum. Item  arguitur contra hoc, Deus pronior est  ad miserendum quàm ad puniendum,  sed quæcunque intensio voluntatis in  peccatum etiam in vno instanti sufficit ad damnandum  hominem, ergo quaecumque   intensio contra peccatum in quocumque   instanti sufficiet ad consequendam misericordiam & remissionem. Tenendum igitur est (omissa multitudine argumentorum) quòd in contritione  non   requiritur certa intensio, aut continuatio temporis. Sed tunc dubitatur quomodo intelligitur, quòd contritio debet esse maximus dolor, vt dicunt doctores requiri: quia est de maximo malo scilicet de offensa Dei? Ad hoc dicendum, quod sicut dilectio Dei debet esse maxima non  intensivè, sed affectiuè  & appretiatiue: ita requiritur quod odio habeamus peccatum supra omne odibile: et  reuera mallem esse mortuus incurrisseque  quæcumque alia damna  quam  peccatum: licet talis actus sit remissus gradualiter. Non oportet tamen quod  poenitens   faciat illam comparationem, mallem pati  hanc mortem, vel illud malum, quam incurrisse hoc peccatum  quamuis hic actus esset  valde perfectus, & multum valeret ad  poenae  remissionem. Sed sicut satis est ad  dilectionem Dei super omnia velle ei in  omnibus placere & in nullo displicere: ita ad contritionem sufficit dicere  ego nullo modo vellem offendisse Deum   Et licet experiamur in morte charorum    nos plus dolere quam in peccatis, non  turbemur: quia hoc prouenit ex eo quod   præsentia magis mouent  quam absentia,  & magis connaturalia sunt magis sensibilia: ideò appetitum sensitiuum magis mouent. Hic autem dolor sensitiuus debet esse moderatus. Vnde apostolus. 2. Chorint. 2. admonet eos vt consolentur poenitentem quendam, ne  abundatiori tristitia absorueatur. Dolor  autem intellectiuus non potest esse nimius.

  
 An de maiori peccato sit magis dolendum.
  
 ¶ VTRVM, de grauiori peccato si  habenda maior contritio  quam de minori? Respondeo primò  quod non est necessarium dolere amplius de vno peccato quam de alio. Patet quia vt supra diximus, sufficit ad contritionem dolor  in vniuersali de omnibus peccatis, &   talis dolor non est tunc intensior respectu vnius peccati quam respectu alterius. Secundo dico quod id esset conuenentissimum, vt scilicet maiorem dolorem    habeat homo de maiori peccato. Quod  autem hoc non sit necessarium patet,  quia aliâs teneretur poenitens scire grauitates peccatorum, quod scilicet sit grauius peccatum fornicatio, an detractio,  quod nullo modo est dicendum.

  
 An contritio sit dolor propter Deum.
  
 ¶ QVÆritur, vtrum dolor contritionis habere debeat hanc circunstantiam   finis, vt sit propter Deum? Vtrum ad  hoc quod contritio sit sufficiens ad remissionem peccatorum requiratur dilectio Dei super omnia? Respondeo  quod de hoc  sunt opiniones Gabriel. 4. d. 14. q. 1. et  2. & Palude. d. 17. q. 2. conclusione. 1.  &  Caieta. q. 1. de contritione, & Capre.  2. d. 41. q. 1. ad. 1. Grego. tenent quod requiritur dilectio Dei super omnia. Et idem   videtur dicere. S. Tho. 3. p. q. 85. art. 5.  vbi dicit, quód quintus actus qui concurrit ad contritionem est actus charitatis, &. 1. 2. q. 113. art. 4. 1. dicit quod ad poenitentiam non sufficit motus fidei nisi   sit informatus charitate. Et. 3. p. q. 85.  art. 6. dicit quòd actus poenitentiae nascitur ex actu charitatis. Et probatur  quia in poenitentia fit integratio amicitiæ (fit enim ex inimico amicus) sed  hoc est impossibile nisi inimicus incipiat diligere, ergo. In contrarium est,  quia dilectionis actus est perfectior,  quam actus poenitentiæ, ergo remissio  peccatorum non deberet tribui actui  poenitentiæ sed actui dilectionis: cuius oppositum dicunt omnes. Pro solutione huius dubij notandum, quod actus poenitentiæ est actus distinctus ab actu dilectionis Dei: quia poenitentia & charitas distinguntur, ergo etiam actus earum. Hoc supposito videtur quód non   possit esse poenitentia sine dilectione  Dei, quia odium nascitur ex amore, ergo odium peccatorum nascitur ex dilectione Dei, si enim non diligerem  Deum quare odio haberem peccata? nun   quid propter amorem creaturæ? non certe sed propter Dei amorem: cum igitur odium peccatorum sit super omne odibile in verè poenitente, ergo procedit  ex amore Dei super omnia. Et ita est  regularitèr quod peccator ex amore mouvetur ad poenitendum. Potest tamen esse quod in  voluntate non sit alius actus quam iste, doleo quia offendi Deum: qui nec est elicitus, nec imperatus à charitate & iste  talis actus sine alia dilectione sufficit  ad remissionem peccatorum, qui licet regularitèr procedat à charitate, tamen  remissio peccatorum magis tribuitur  poenitentiae  quam charitati, quia in sacra  scriptura illi actui promittitur remissio. Et S. Tho. dicens quod  poenitentia procedit ex amore, intelligendus est communiter  & regularitèr: vt patet apud  ipsum   4. d. 14. q. 1. a. 2. quaestionem. 1. Verum  est  quod ipse  actus  poenitentiae, nolle deo displicere, est   vera dilectio. Dolor igitur  pectorum debet   propter Deum  non  propter  timorem  poenarum, aut propter quoduis aliud: sed quia  sunt offensæ Dei patris pijssimi.

  
 An qui dolet propter Deum  semper recipiat gratiam.
  
 ¶ QVÆritur, vtrum qui dolet sicut  nunc diximus semper recipiat gratiam?  Caieta. q. 1. de contritione, tenet mirabilem opinionem, scilicet quod stat quempiam   dolere de peccatis perfectè, & perfectè proponere cauere ab illis in futurum, & perfectè diligere Deum super   omnia, & non habere gratiam. Ratio  eius est quia aliás sequæretur quod posset  quis habere euidentiam quòd sit in gratia. Oppositum tenent omnes doctores, &  dicunt  quod  quamprimum fecerit aliquis totum quod in se est, statim habebit gratiam. Vide S. Tho. 1. 2. q. 112. ar.  2. ad. 1. & q. 113. ar. 3. &. 8. &. 3. p. q. 85. a.  5. &. 6. Et in pluribus alijs locis. Et oppositum esset contra scripturam sacram   dicentem. Conuertimini ad me & ego conuertar ad vos: iam hic poenitens conuertitur ad Deum, & Deus non conuertitur ad poenitentem. Iacob 4. appropinquate Deo, & appropinquabitur vobis. Et Ioan. 14. qui diligit me diligetur à patre meo. Et psal. 50. Cor.   contritum  & humiliatum Deus non despicies. Falsissimum ergo est quod Caietanus dicit. Et dico quod non stat de lege quod   talitèr poenitens careat gratia cum faciat totum quod in se est. Nec hoc dato sequitur se scire euidentèr  quod habeat  gratiam. Non enim ego possum habere euidentiam, quod doleo de peccato super omniam, vel quod  proponam perfectè cauere in futurum. Habemus igitur pro certo, quòd qui sic dolet habebit gratiam

  
 An attritio possit fieri contrictio.
  
 ¶ QVÆritur, vtrum attritio possit fieri contritio? Ad hoc suppono ex omnibus doctoribus, &  sancto  Thoma  quod nihil  aliud est contritio  quam dolor perfectus:  attritio verò dolor imperfectus. Tunc  dicit sanct. Tho. 4. d. 17. q. 2. art. 1. quæ    stiuncula. 3. quod attritio non potest fieri contritio. Probatur, quia principium   contritionis est gratia, virtus infussa:  attritionis verò principium est habitus   acquisitus, vel sola potentia: idem autem actus non potest elici à virtute infussa, & acquisita vel à potentia, ergo.  Sciendum est tamen, quod duplex est contritio, quædam intrinsice, quae habet hoc  pro obiecto: doleo de peccatis super  omnia. Alia extrinsice. i. ex circunstantia, & sic omnis dolor qui est cum gratia vocatur contritio. Eodem modo duplex est attritio. Quædam intrinsice  ex obiecto, vt putâ, doleo de peccatis  quia turpia sunt & infamia, vel propter infernum. Alia extrinsice, putâ do  leo de peccatis propter Deum: &  cum omnibus circunstantijs, sed omitto præceptum aliquod necessarium. Tunc sit conclusio, nunquam ex attritione fit contritio intrinseca, quia differunt ex obiecto: vna enim dolet propter Deum, alia  propter poenas. Vnde conclusio. S.   Tho. intelligitur de attritione propriè   dicta, & de contritione propriè dicta.

  
 An tota vita sit tempus contritionis.
  
 ¶ QVÆRItur, vtrum tota ista vita sit  tempus contritionis? Respondeo primò quòd est expediens &  conueniens   sæpè dolere de peccatis. Et sancti ita  consulunt. Ad amicitiam enim pertinet  saepè dolere de offensa facta amico: maximè quia dolere debemus quousque  reparemus detrimentum factum per  peccatum, sed multa sunt quæ nullo  modo possunt reparari, putâ tempus  quod perdidimus peccando, ergo per  totam vitam dolere debemus de illo.  Hoc autem intelligendum est de dolore qui est in voluntate, nam de sensitiuo dolore graue esset videre amicum   semper esse tristem. Loquendo autem  de doloris tempore qui est sub praecepto   dico quod de peccato semel dimisso non   tenemus amplius dolere, quia Deus  non iudicat bis in idipsum, vt dicitur  Nahum. 1. Sed de peccato non dimisso  est dubium quando teneatur homo conteri? Ad hoc Caietanus quodlibeto. 2.  q. 3. dicit quod  præceptum contritionis partim est affirmatiuum, quia obligat ad  actum, scilicet ad dolorem: partim negatiuum, quia obligat ad non manendum, in peccato. Loquendo de hoc præcepto in quantum est affirmatiuum obligat semper, sed non ad semper: sicut  & reliqua præcepta affirmatiua, scilicet in casu necessitatis, putâ cúm quis  administrat, vel recipit sacramentum,  vel in articulo mortis. Loquendo verô de prædicto præcepto in quantum  est negatiuum obligans ad non manendum in inimicitia Dei, obligat sicut  &  caetera præcepta negatiua, semper  & ad semper, & ad statim. Et sicut qui  tenet alienum tenetur statim reddere   sic qui est in statu inimicitiæ  Dei, tenetur statim ab illo exire. Peccat autem   contra hoc praeceptum qui habet actum   commissionis contrarium, putâ si dicat  volo manere in hoc statu per diem aut  per horam. Sicut qui retinet alienum  non semper peccat de nouo, sed cùm  habet hunc actum positiuum, nolo reddere alienum, est tamen semper in malo statu. Magister meus Victoria tenet  quòd nullum est præceptum de poenitentia, aut contritione quod obliget  sub nouo peccato. Quanuis peccatum  mortale sine poenitentia non possit  deleri, ac proindè sit necessarium dolere seu poeniteri: sed qui non penituerit, damnabitur quidem propter peccata quae  commissit, sed non quia non poenituit. Sed quia mihi magis placet opinio contraria ideò  hanc  non prosequor.

  
 An post  vitam sit locus pœnitentiæ.
  
 ¶ QVÆritur, vtrum post hanc vitam sit  locus poenitentiæ? Respondeo, quod non, sed   prout in corpore gessit siue bonum, siue malum recipiet. 2. Chorinthi. 5. Et  vbi ceciderit  lignum ibi manebit, eccle  siast. 11. veniet nox quando nemo poterit operari, Ioann. 9. Sed contra de  Trajano, & alijs quos apostoli suscitauerunt, quorum aliqui forsan erant in  infernum detrusi. Respondeo non dubito quin Deus possit homines damnatos liberare ab inferno, sed hoc est praeter legem. Id autem quod dicitur de Trajano, timeo quod sit fabula, tamen quicquid  sit, Deus potest omnes  damnatos eripere ab  inferno: etiam si non poeniteant. E sic non   opus est dicere quod suscitauit illum ad  poenitendum: non enim erat opus.

  
 An venialia remittantur post hanc  vitam
  
 ¶ QVÆritur, vtrum saltim peccata venialia post hanc vitam remittantur? Respondeo, quod  cum multi moriantur in peccatis venialibus, vel quia non cogitauerunt de illis, vel quia complacent sibi in aliquo, necessarium est dicere quod in   alia vita remittantur. Et ita. S. Tho. 4  d. 21. q. 1. arti. 3. Et in additionibus. q. 4.  ar. 3. dicit, quod peccata venialia remittuntur in purgatorio: & eodem modo sicut in via remittuntur. In inferno autem ideò non remittuntur, quia ibi existentes sunt inimici Dei, & Deus eorum opera non acceptat. At existentes   in purgatorio sunt amici Dei, & ideò   acceptantur eorum opera: &  etiam per displicentiam  peccatorum remittuntur eis  peccata venialia. Ita Grego. 4. dialo.  ca. 39. et habetur. 25. dis. ca. qualitèr, et  August. 21. de Ciuitate. ca. 24. Matth.  12. non remittetur ei neque in hoc seculo neque in futuro. 2. Machabeorum. 12.  sancta ergo & salubris cogitatio. Opera igitur bona existentium in purgatorio sunt quidem meritoria remissionis peccatorum, non tamen gloriæ.

  
 An contritio  remittat totam pœnam?
  
 ¶  QVaeritur, vtrum  remittatur per contritionem tota poena peccatis debita? Respondeo  quod    non, quia aliâs non esset opus purgatorio. Quòd autem post remissionem culpæ maneat reatus  poenae, probatur vnica auctoritate. 2. Regum. 12. vbi postquam   peccatum Dauid remissum est, dicitur  in poenam eius, vnicus filius qui natus  est tibi morietur. Et alius locus Iosue,  22. an parum vobis est quod peccastis in  Beelphegor, &  vsque in praesentem  diem   macula huius sceleris in vobis permanet? Vide sanct. Tho. 1. 2. q. 86. ar. 2. Potest nihilominus tanta esse contritio  quod sufficiat ad remittendum totam poenam sicuti credimus de Magdalena.  Et haec de contritione sufficiant.


  
   ¶ Sequitur de confessione secunda  poenitentiae parte.
  
 ¶ De hac materia confessionis tractant   doctores in. 4. d. 17. & sanct. Thomas  ibidem, & in additionibus quaestione. 6. & ante omnia.
  
 Confessio est necessaria ad salutem
  
  ¶ QVÆRItur, vtrum confessio sit de  necessitate salutis? Respondeo  quod sic. Patet  ex ca. omnis vtriusque sexus de poenitentiis  & remissionibus, vbi hoc expressè   dicitur. Vtrum autem sit iuris diuini vel  non, inferius disputabitur. Sed dubium   est, an si confessio non esset præcepta  de iure diuino, posset ecclesia ad eam  obligare? nam si possit parum refert  scire an confessio sit de iure diuino, sufficit enim quod iam ecclesia in concilio  generali obligauit omnes ad confessionem. Et videtur quod ecclesia non potuerit confessionem praecipere. Nam secundum  communem  opinionem ecclesia non   habet iurisdictionem super actus interiores, ergo saltem non posset nos obligare ad confitendum illos: quod quidam asserunt, sed tamen damnati sunt.  Item ecclesia non posset me obligare  etiam pro quocunque crimine, vt religionem profiterer, quia esset nimis graue onus, vt est communis opinio: sed  etiam est onus grauissimum & difficilimum peccata confiteri, ergo si non  esset præceptum diuinum ecclesia non  posset ad hoc obligare. Hæc est res disputabilis & qua parum indigemus,  quia habemus pro certo, quod de confessione sit præceptum in iure diuino, vt  primò probauimus. Notandum  tamen  quod duplicia sunt præcepta, quædam quæ licet  sint absoluta non obligant hominem absolutè: sed in casu, vt de eleemosyna est  absolutè  praeceptum, & tamen non obligat nisi in casu necessitatis: & potest esse quod  nunquam  concurrat talis casus in vita, & ideò  non vocatur eleemosyna necessaria ad salutem. Idem de sanctificatione sabbati, maximè si ecclesia  non determinasset diem. Idem de honorandis parentibus. Alia sunt præcepta quae obligant absolutè, & non est  satis in casu sed oportet vt vos quaeratis casum, & dispona mini ad implendum illa. Et huiusmodi est preceptum   baptismi, confessionis,  eucharistiae, circa quæ teneor facere ad illa implenda.  Et hæc vocantur necessaria ad salutem.

  
 Confessio non est tam necessaria sicut baptismus.
  
 ¶ QVÆRITVR, an confessio sit adeo necessaria ad salutem sicut  baptismus: ita quòd nunquàm liceat  illam omittere? Respondeo primô  quod   non est adeo necessaria vt baptismus.  Nam puer sine actuali baptismo non  potest saluari, potest autem homo  saluari sine actuali confessione. Sed  vtrum cùm quis potest confiteri possit aliquandò omittere confessionem?  Respondeo pro nunc quòd multa sunt   præcepta Dei, & sic quandocunque quis posset confiteri sine transgressione præcepti diuini, tenetur  confiteri etiam si perdat bona. Si verò simul concurrat aliud præceptum diuinum cum confessione, &    præceptum confessionis non possit impleri sine alterius præcepti transgressione, si aliud est maius (maximè de  iure naturali) tunc non tenetur confiteri: quale est non scandalizare. Vnde  si foemina sciret, confessorem scandalizandum si ei confiteatur, non tenetur  confiteri ei, vt latius infra dicemus.

  
 confessio non est de iure naturali.
  
 ¶ QVÆritur, an confessio sit de iure naturali? Respondeo  quod non. Quia sacramenta ecclesiæ sunt de illis quae sunt  supra naturam, & pertinentia ad fidem.  Quis enim cognoscet aquam mundare peccatorem?

  
 Peccata venialia, an teneamur confiteri.
  
 ¶ QVÆritur, vtrum teneamur confiteri peccata venialia? Respondeo  quod omnes  conueniunt in hoc, quod qui habet mortalia peccata non tenetur confiteri venialia, quia si teneretur confiteri vnum   veniale, ergo & omnia, &  cum venialia  sint infinita esset quasi imposibile omnia confiteri. Sed dubium est, an qui   non habet nisi venialia teneatur ea confiteri semel in anno? De hoc sanctus  Tho. q. 6. ar. 3. ad. 3. ponit duas opiniones. Prima dicit, quòd tenetur, quia præceptum de confessione est absolutum  & potest impleri, ergo. Secunda opinio dicit quod nullus tenetur confiteri venialia. Et hæc est tenenda, quia præceptum de confessione, intelligitur de  mortalibus vt patet ex eo quod dicit, confiteatur proprio sacerdoti. Circa venialia verò non est proprius sacerdos, nam   quilibet potest ea confiteri cui voluerit. Item ecclesia noluit de nouo præcipere confessionem, sed præceptum  iuris diuini determinare quo ad tempus executionis: at à Christo non est  præcepta confessio nisi mortalium, ergo. Item in illa decretali imponitur non   confitenti grauissima poena, vt scilicet  viuens arceatur ab ingressu ecclesiæ:  & mortuus christiana careat sepultura, sed huiusmodi poenæ  non  imponuntur á pia matre ecclcsia perfectioribus   viris quales sunt qui habent solum peccata venialia, quae alij peccatores non  tenentur confiteri (alias meliores essent   peioris conditionis) ergo talis igitur qui  non habet nisi venialia, petat in paschate eucharistiam, & sacerdoti dicenti quod   prius confiteatur, respondeat se non  egere confessione, & sacerdos credat.   Sed quis est hic, & laudabimus eum?

  
 Mentiri in confessione, quale sit peccatum.
  
 ¶ QVÆritur, vtrum aliquis possit confiteri peccatum quod non habet? Re  spondet . S. Tho. quod si nunquam licet mentiri, multo minus in confessione. Sed  quale peccatum erit? Dico probabilitèr quod qui confitetur mortale quod non   habet peccat mortalitèr, quia peccat  circa ea quae sunt de necessitate confessionis, & decipit confessorem qui  absoluit quod non potest absolui, &   consequentèr dico, quod confessio non   fuit integra, ac proindè nulla &  iteranda: quia non confitetur de illo mendacio pernitioso. Si autem peccatum de  quo dubitat confiteatur tanquàm certum: si id faciat credens esse magis securum vt communitèr fit, non peccat.  Si autem faciat animo decipiendi confessorem peccat mortalitèr. Sed quid de{
         Scrupulosi infamant sacramenta.        
}   scrupulossis, vt si habeo suspitionem  quod   feci peccatum? Respondeo  quod non solum   non teneor confiteri sed neque debeo  facere, si credo quod non consensi. Quia  in rebus moralibus debemus procedere ex crassis coniecturis. Deus enim  non   est sophista, nec quærit laquaeos. In rebus autem moralibus vocatur demonstratio vbi habeo coniecturas pro vna  parte &  non pro alia: licet habeam  formidinem eius. Isti qui sic confitentur  infamant   sacramenta  &  reddunt ea odiosa, satis est  confiteri peccata certa & dubia, sed  non de scrupulis qui sunt vere scrupuli   nam de his loquor. Exemplum est, aliquis qui omnino habet propositum cauendi á peccatis, & nullo modo vellet  consentire tentationibus, & expertus  est quod solet resistere cogitationibus &   illecebris, posteá occurrerunt cogitationes &  detentus fuit in illis, &  postquam   discesserunt non recordatur, si aduertit si consensit, vel qualitèr se habuit.  Dico quod de tali scrupulo non oportet confiteri. Et eodem modo de cogitationibus   fidei, &  phantasiis  quae  occurrunt homini etiam parato mori pro fide, si opus esset

  
 Mentiri circa venialia in confessione quale peccatum sit.
  
 ¶ DVbitatur, vtrum peccet mortalitèr qui confitetur peccatum veniale  quod non fecit? Nam  quod peccet venialiter certum est. Caieta. in. 2. 2. in materia de mendacio dicit quod est peccatum  mortale: quia mentitur in iudicio, vbi  tenetur dicere veritatem. Sed respondeo   quod non est mortale, nam licet sacerdos  possit exigere veritatem à poenitente   non tamen quamcunque  veritatem, sed eam   quæ pertinet ad materiam iudicij sui: &   cum venialia non sint materia confessionis, mentiri circa illa, non est peccatum mortale. Sicut nec si confessori interroganti, an sim pauper, dixero quod  non,  cum tamen re uera sim pauper, non pecco mortalitèr. Et quamuis Caieta. in. 2. 2  fuerit illius fententiæ, tamen in summa confessionis moderatius loquitur, dicens,  quod si sit intentio poenitentis facere peccata venialia materiam confessionis,  tunc mentiri (etiam circa venialia) esset mortale, quia iam veniale est materia principalis & pertinens ad iudicium.   Si verò non est intentio poenitentis  facere venialia materiam confessionis,  mentiri circa illa non est mortale. Sed  adhuc dico quod  etiam si habuero intentionem efficiendi materiam confessionis  ex venialibus, dicens mendacium circa illa, vt si dicam me non fuisse mentitum, non pecco mortalitèr: quia per  hoc quod nolo dicere mutatur intentio  prior, &  iam non manet materia confessionis: etiam si non habuero reflexionem   illam nolo quôd hoc peccatum quod  volo tacere sit materia confessionis.

  
 An statim post peccatum teneamur confiteri.
  
 ¶ QVÆritur, quando obligat præceptum confessionis, an statim post peccatum? S. Tho. 4. d. 17. & in additionibus. q. 6. ar. 4. dicit quòd hoc præceptum   potest multipliciter considerari. Vno  modo stando in solo iure diuino, seclusa ecclesiæ determinatione. Alio modo post ecclesiæ  determinationem. Loquendo igitur secundùm primam considerationem, dicunt aliqui, quòd obligat solùm semel in vita, in casu necessitatis: sicut & alia præcepta affirmatiua, putâ in articulo mortis. Sed contra   quia tunc esset impossibile confiteri  peccata, nam cum ad hoc requiratur memoria peccatorum, videtur impossibile moraliter loquendo, quòd quis habeat in memoria peccata quæ  commissit in. 40. annis: & sic frustraretur illud  præceptum, saltem pro maiori parte, quia  paucorum peccatorum in fine vitæ posset quis habere memoriam. Ideò dicunt{
         Quando tenemur confiteri.        
}   alij, quod tenetur quilibet confiteri in articulo necessitatis: qui vocatur quando est  periculum obliuionis, sicuti & alia præcepta tenemur implere quando est probabile quôd si tunc non implentur posteà non poterunt impleri: sicut de auditione missae, non teneor eam audire  manè, nisi solùm sit vnica missa quae   manè celebratur: & sic de confessione quam tenetur facere intra illud tempus   quod sufficit ad memoriam  peccatorum   retinendam. Sed contra, quia si hoc esset  verum, ecclesia negligenter determinasset in cap. omnis vtriusque sexus tempus   vnius anni pro confessione: nam  probabile est, quod in vno anno obliuiscuntur   aliqua peccata. Certum est enim, quod si  de iure diuino teneremur confiteri  peccata nostra pluries in anno, non posset ecclesia dare facultatem, quod differretur confessio vsque ad annum: sed sunt   aliqui qui in vno anno obliuiscuntur  ergo. Ad hoc sciendum, quod ecclesia, non   dedit nouam licentiam, sed coercuit   negligentiam, nec voluit dicere quod  non   confiteantur ante annum: sed quo ad  forum exterius voluit arctare. Vnde  si quis aggrederetur periculum mortis ante annum ecclesia non de obligabit illum à confessione in tali casu facienda. Sed quia nunc nemo obligatur confiteri nisi semel in anno (aliâs ecclesia deciperet nos) ideò  falsum est quod   isti dicunt. Itaque videtur mihi, & est notandum pro alijs præceptis, quod Christus  instituit ecclesiam & dedit sacramenta &  praecepta generalia, non  autem dedit  praecepta particularia, et ordinationes   spetiales quibus solis posset gubernari: vti isti hæretici somniant. Quod patet  nam Christus non determinauit episcopos per diuersas dioceses, &  tamen nisi  essent episcopatus distincti esset impossibile ecclesiam gubernari: quia possent præcipere contraria. Nec ideò fuit  prouisio Christi insufficiens, nam idcirco constituit prælatos vt gubernarent   ecclesiam, & præcipit fidelibus, obedite præpositis vestris. Secundó notandum   quod Christus reliquit aliqua præcepta  generalia sine determinatione  quae quidem non possent commodè obseruari ad  Christi intentionem, nisi ecclesia determinasset tempus, vel modum, &c.  Verbi. gratia. Christus posuit præceptum eucharistiæ dicens, nisi manducaueritis  carnem filij hominis &c. Stando solum   in præcepto Christi, quando teneretur  homo sumere eucharistiam? Si dicas,  quod semel in vita, hoc non est verisimile, cùm secundum  Hieronymum, Augustinum,   Ambrosium, & alios doctores, in oratione dominica per panem quotidianum intelligatur eucharistia. Cum  etiam   apostoli, & in primitiua ecclesia fideles frequentarent hoc mysterium. Et  Christus dixit, hæc quotiescunque feceritis in mei memoriam facietis. Et iterum hoc facite in meam comemorationem, ac priondè paret prædictum  præceptum non posse commodè obseruari ad intentionem Christi sine ordinatione, & determinatione ecclesiæ.  Item præceptum de celebratione festi,  quomodo impleretur? nunquid sufficeret semel in vita genua flectere, &   Deum collere? Sic igitur dico de praecepto   confessionis, quod de iure diuino tenemur  confiteri  quando ecclesia determinauit. Nec  enim  stando in iure diuino potest  determinari  quando obliget: fuit etenim intentio Christi quod ista mysteria frequentarentur.

  
 Casus in quibus tenemur statim confiteri.
  
  ¶ NVNC videamus vtrum stando in  iure diuino sint aliqui casus in quibus  teneamur statim confiteri? Aliqui antiqui, & quidam summistæ dicunt, quod   peccator tenetur statim confiteri, quia  aliás exponeret se periculo: posset enim   mori, vel impediri lingua, vel memoria labi. Item quia secus agendo, iam  non facit quod in se est. Huius sententiæ est Innocentius in capit. omnis de  poenitentijs & remissionibus. Idem  videtur sentire archidia. in ca. ille rex  de poenitentia dist. 3. Sed sanctus Tho.  & alij doctores dicunt, quòd non tenetur homo statim post peccatum confiteri. Patet nemo tenetur statim ad contritionem quæ est magis necessaria quam   confessio, ergo nec ad confessionem.  Item hoc non determinatur in iure diuino, aut positiuo, ergo est falsum.  Item ecclesia determinauit semel in  anno, ergo hoc sufficit.

  
 In mortis articulo, an teneamur de iure diuino confiteri.
  
  ¶ SED vtrum, homo de iure diuino  teneatur confiteri in articulo mortis?  Respondeo  quod sic. Nam peccator tenetur  confiteri, & non potest post mortem, ergo qui est in illo articulo, si non vult  confiteri exponit se periculo. Vndè in  ca. cum infirmitas de poenitentijs & remissionibus, præcipitur medicis, vt admoneant & exponant infirmis pericula mortis: in quo errant communitèr   medici, ne contristent infirmum. Sed verum est, quod debent facere quanto melius  potuerint: sed omnino sunt negligentes medici. Et potest contingere quòd  propter eorum negligentiam damnentur aliqui infirmi. Sed quid vocatur articulus mortis? Respondet Palude. 4.  d. 17. q. 2. quod non dicitur articulus mortis, vnde quis potest mori: sicut non est  articulus mortis justar, jugar a las cañas, correr toros, ô cauallos tunc enim  non tenetur homo confiteri ante ista   exercitia: sed articulus mortis vocatur  vnde communitèr  & frequentèr solet  sequi mors, sicut intrare bellum. De intrantibus  autem mare est dubium, si enim esset  paruum  spacium  & mare esset placidum, non   tenetur  confiteri. Breuitèr arbitrio boni viri relinquatur  iudicium de periculo mortis.  ¶ QVÆRItur, vtrum ante eucharistiam   teneatur homo de iure diuino confiteri? Communis opinio est, quod sic. Caieta.  3. p. & in summa tenet oppositum. De  hoc iam disputauimus supra. Ex dictis  sanctorum non est dubium quin teneatur confiteri, si habeat copiam confessoris. Si autem non habeat & debeat celebrare diebus festiuis, bene poterit sine  præuia confessione: maximè si non  celebrando incurrat aliquam  notam infamiæ.

  
 An ad recipiendum alia sacrameta teneamur confiteri.
  
 ¶ SED vtrum ad recipienda alia sacramenta teneatur homo confiteri? De  hoc Marsilius. 4. q. 12. ar. 1. facit magnam   difficultatem, & dicit particularitèr   de recipiente sacramentum ordinis, quòd  ordinandus tenetur confiteri prius,  quia sacramentum ordinis directe ordinatur ad copiam gratiæ, & esset magna irreuerentia non disponere se ad  receptionem illius. Sed respondeo absolutè (omissis opinionibus) quod ad receptionem aliorum sacramentorum nemo tenetur confiteri. Vnde de consecra. d. 14. ca. vt ieiunij dicitur, quod qui confirmandi sunt si sunt perfectæ  ætatis  admoneantur vt prius confiteantur:  vbi admonitio potius videtur consilium   quàm præceptum. Et si non est necessarium ante hoc sacramentum confiteri in quo recipitur copia gratiae: multo  minus erit in alijs. Verum est, quod quia omnia sacramenta conferunt gratiam videtur aliqua negligentia accedere ad  illa sine confessione. Sed quod non requiratur confessio, patet etiam quia ecclesia hoc non determinauit, nec in iure   diuino habetur, ergo non est necessaria.  Sed vnde magis habemus quod  requiratur   cofessio ante eucharistiam quàm ante alia sacramenta? Respondeo, quod hoc  habemus ex Paulo dicente probet autem se ipsum homo &c. Et ex vsu ecclesiæ: vbi qui non confitetur haberet conscientiam peccati mortalis. Item ex dictis  sanctorum, & ex cap. omnis  vtriusque  sexus,  vbi praecipitur confessio ante pascha propter eucharistiam in eo sumendam.

  
 Ad ministrandum sacramenta an sacerdos teneatur confiteri.
  
 ¶  SED vtrum ad administrandum sacramenta, teneatur sacerdos confiteri?  Respondeo  quod  non, quia aliâs sequaeretur perplexitas. Nam si essent  decem sacerdotes  omnes in peccato mortali, quis audiret  prius alterius confessionem? Sed ex reverentia quam debemus  sacramentis, commodum est, quod  antequam illa ministremus, vel  euangelium legamus, confiteamur: si potest commodè fieri. Et aliquandó negligentia confessionis posset esse venialis,   nunquam tamen mortalis: & hoc teneatur sine quocumque scrupulo. Adrianus,  Palude, & Bonauentura, ponunt aliquos casus in quibus tenetur homo statim confiteri, sed ego non credo eis.

  
 De iure humano quando tenemur confiteri.
  
 ¶ QVÆritur, quando tenetur homo  iure humano confiteri? Dices, quod semel  in anno, sed quæro ego, quando? nam  in illo cap. omnis vtriusque, non determinatur tempus, ac proindè ex illo  praecepto non plus obligamur confiteri in quadragessima, quam extra: & ita est.  Vnde dico, quod si quis extra quadragesimam semel fuerit confessus, si posteà   habuerit impedimentum sumendi eucharistiam in paschate, non tenetur confiteri in quadragessima. Et si recordetur se in confessione præcedenti oblitum fuisse aliquod peccatum mortale  non tenetur illo eodem anno iterum  confiteri: sed potest expectare aliam  quadragessimam.

  
 obliuiosus an teneatur scribere peccata ad confitendum.
  
  ¶  SED quid faciet obliuiosus? an teneatur scribere peccata, vel aliter mandare memoriæ peccata? Maio. 4. d. 17.  q. 2. dicit quòd sic. Ego non credo quod teneatur, imo nec laudo, quod peccata scribantur. Probo, quia non tenetur aliquis magis ad confessionem, quam ad contritionem: sed ad contritionem  habendam   non oportet peccata scribere (sufficit  in generali conteri de oblitis) ergo nec  ad confessionem requiritur id. Nec enim   oportet iugum  domini reddere grauius satis  est quod  quando confitetur debet dare operam,  vt recordetur peccatorum, et aliae sunt fabulae. Ita dicit Siluester (doctor non spernendus) verbo confessio. 1. §. 1. fine. Et  proptereà difficile est profecto, quod aliquis  habens  curam  animae  suae  obliuiscatur alicuius peccati mortalis. Certè est difficile

  
 Qua ætate confiteri teneamur
  
 ¶ QVæritur, in qua ætate incipit obligare hoc præceptum de confessione? Videtur, quod  non statim post vsum rationis.   Quoniam nec statim tenetur sumere  eucharistiam: cùm tamen etiam sit in  præcepto. Respondeo  secundum omnes,  quòd statim post vsum rationis tenetur   confiteri peccatum mortale, sed cúm  confessio sit sacramentum, non debet  ludicrè fieri. Et si non  sunt  coniecturæ de  vsu rationis, non sunt pueri audiendi  ea intentione, quasi sit ibi aliquod sacramentum: sed instruendi sunt, & docendi. Ad argumentum de eucharistia,  respondeo primò, quod aliquem habere,  vel non habere vsum rationis non potest certo sciri, nisi quibusdam coniecturis: ideò quando non est certum, sed  habemus coniecturas, quod habeat vsum  rationis, tenetur confiteri: quia nullum   est periculum, quod confiteantur peccata  etiam ante vsum rationis. Ad eucharistiam autem non dimittuntur accedere quousque certo sciamus, quod habeant  vsum rationis, propter irreuerentiam.    Secundò dico quod vsus rationis non simul  venit de omnibus  rebus: potest  enim quis cognoscere vnum, &  non aliud. Nam prius peruenit puer ad tempus, quo possit iudicare  de peccatis mortalibus: quam ad intelligendum  tantum  sacramentum, &  quod ibi sit corpus Christi: quod tamen debet discernere qui sumit eucharistiam.

  
 An papa possit dispensare  in  praecepto confessionis.
  
 ¶ QVÆritur, vtrum papa possit dispensare in praecepto  confessionis? Respondeo   quòd non. Quia inferior non potest reuocare, nec relaxare praeceptum superioris: cum nec par in parem habeat potestatem. Cum ergo praeceptum confe   sionis sit de iure diuino, nemo poterit   dispensare nisi solus Deus. Sed contra   papa potest dispensare in voto simplici, vt est communis opinio: &  tamen obligatio voti simplicis est de iure diuino  ergo. Item  secundum opinionem communem canonistarum, papa potest diri   mere matrimonium ratum per verba    de præsenti (in quo etiam consentit Caietanus) ergo papa potest dispensare  in iure diuino positiuo, quod & concedunt canonistæ: sed pessimè profecto, & mittentes falcem in messem alienam. Ad argumentum igitur, potest dispensare in voto, concedo, & in  matrimonio rato transeat, ergo in iure diuino, distingo consequens. Duplex  est ius diuinum, vnum quod non  dependet ab actibus nostris, & in hoc non potest papa dispensare. Alterum quod dependet ab actibus nostris, ita quòd per  se non est sufficiens ad obligandum sine noua nostra obligatione: sicut est  votum, & in hoc ratione illius propriæ   obligationis quam ego superinduxi, papa potest dispensare: imo & parentes  dispensant in votis filiorum ante. 14.  annum. De matrimonio autem rato  dico quòd est contractus quidam: vnde si ius diuinum obligaret Petrum ad   accipiendam Mariam in coniugem papa nihil posset, sed quia exactu istius  pendet haec obligatio, & ex contractu  humano particulari, si papa in hoc potest dispensare (de quo tamen nihil dico)  est ex ea parte qua est ibi aliquid humanum, & quia praeceptum  confessionis   est per se sufficiens ad obligandum nos,  est propriè ius diuinum, ac proindè   non potest papa in eo dispensare.

  
 Confessio sacerdoti facienda.
  
 ¶ QVÆRItur, an sit necessarium confiteri sacerdoti? Respondeo, quod sic. Probo, quia solis apostolis dictum est, quorum remiseritis peccata remittuntur  eis, &  quodcunque solueris super terram   & soli Petro, pasce oues meas. Confirmatur ex vsu ecclesiae, nam solis sacerdotibus quando ordinantur dicuntur  illa eadem verba quae Christus apostolis dixit, scilicet accipite potestatem ligandi &  absoluendi. Haeresis fuit Vualdensium vt refert Marsilius. 4. q. 12. dicentium quòd indifferentèr poterat quilibet confiteri cui vellet. Dicit etiam, quod   in aliquibus locis illi qui damnabantur   ad mortem non permittebantur confiteri sacerdotibus, sed laicis: quod quidem est error intolerabilis. Sed de his  in materia de clauibus dicemus.
  
 ¶ QVÆritur, vtrum venialia possint  laicis confiteri? Respondeo, quòd talis  confessio non erit sacramentalis, sed  proficiet sicut cùm vnus laicus recitans   cum alio horas canonicas dicit confessionem generalem. Imo ipse sacerdos  cum celebrat absoluitur de venialibus  â laico in confessione generali auctoritate ecclesiæ, quæ habet potestatem  supra venialia: sicut per tunsionem pectoris, vel aquam benedictam. Quia licet talis confessio non sit sacramentum,  est tamen quoddam sacramentale.

  
 Confessio mortalium an possit fieri laico.
  
 ¶ QVÆritur, vtrum confessio mortalium possit fieri laico? Respondet Magister sententiarum. 4. d. 17 & sanct. Tho.  ibidem. q. 3. & in additionibus. q. 8. articu. 2. quôd in necessitate, vrgente periculo mortis, confessio etiam mortalium est facienda laico. Magister in litera allegat Augustinum dicentem, tanta vis confessionis est, vt si deest sacerdos confiteatur proximo. Et Beda, sed  & grauiora coæqualibus pandenda  sunt, cum deest sacerdos & vrget periculum. Hanc  opinionem  tenent  communitèr  omnes   doctores, Durandus, Palude, Ricard.  Gabriel, Maio. Marsili. Sed Scotus ibi  dicit, quod in casu licitè fit laico, scilicet  quando ab eo spero consilium, vel maiorem  peccatorum dolorem: sed caeteris  paribus   melius est non facere. Et in. 4. d. 14. ar.  2. in fine dicit etiam Scotus. Dubium est  an talis confessio sit detrimentum salutis, quia talis diffamat se sine vtilitate,  ergo non est opus sic confiteri. Ipse  libentèr   negaret nisi moueretur dictis sanctorum    sed plus sanctis credendum est, quam vni  rationi leui. Et tenendum est omnino  quod liceat confiteri laico in tali necessitate, licet hoc multum abierit à  consuetudine: quam credo antiquis temporibus magis in vsu fuisse. Nunc etiam fit  aliquando, vt in naufragio. Ad argumentum verô Scoti, nego, quod talis diffamat se, nam etiam extra confessionem   possum dicere peccatum  meum: vt detur  auxilium, vel consilium. O dices hoc  esse verum quia sequitur inde aliqua  vtilitas. Dico quod etiam in confessione  facta seculari est aliqua vtilitas, scilicet subiectio ipsa, qua se subijcit homini laico propter Deum, est pars satisfactionis. Et etiam propter verecundiam.   Si autem timeretur infamia, aut reuelatio confessionis, tunc nec sacerdoti  esset facienda. Sic veró hoc dicimus licitum, vt nullo modo dicamus præceptum. Vnde malè summa angelica, et   alij summistæ imponunt magistro, et  sancto Tho. quod  dixerunt esse præceptum.  Nam sanctus Tho. dicit, quod potest fieri,  & in solutione ad primum dicit quod debet fieri: sed tamen hoc verbum non dicit præceptum. Laicus autem qui sic  confessionem audierit, nullo modo debet absoluere, quia non habet potestatem, nec possunt ei committi claues: ecclesia enim non habet potestatem supra peccata mortalia nisi per sacramenta: ideò talis non debet absoluere sed  deprecari. Si autem de facto absolueret,  nihil faceret: sed non manet irregularis  quia  cum irregularitas sit poena iuris positiui, & in iure non sit expressum, quod talis  incurrat irregularitatem, non incurrit.  Quia in ca. is qui, de sententia  excommunicationis lib. 6. ponitur regula generalis, quòd nullus incurrit irregularitatem propter quodcumque delictum,  nisi sit in iure expressum. Et ita tenet Silvester verbo confessor. 1. & Palude. 4.  distinctio. 17. quæstio. 3.

  
 Confiteri debemus proprio sacerdoti.
  
 QVÆRItur, vtrum confessio possit fieri cuilibet sacerdoti, vel soli proprio?  Respondeo, quod solùm proprio. Patet  ex capi. omnis vtriusque sexus, vbi hoc  praecipitur. Item quia cum sacerdos sit iudex, oportet quod habeat iurisdictionem. Si enim iudex superior diceret alicui, yo te hago alcalde, nihil esset nisi  ei daret subditos, ergo etiam in confessione. Potestas enim iurisdictionis non potest   esse sine subditis. Ideó oportet confiteri proprio sacerdoti. Sed quis est iste  proprius sacerdos? Respondeo  quod papa, episcopus, curatus, &  quicunque ex officio  suo habet curam animarum: siue hoc sit  ex electione, vt priores, & abbates in  religione. Superior non est ordinarius  nisi mortuo priore, vel amoto. Aliqui  doctores vocant proprium sacerdotem   omnem eum qui potest confessionem    audire, siue hoc faciat ex officio, siue  ex sola commissione. Sed vtrum in absentia sacerdotis proprij, vel quando poenitens ex rationabili causa non vult confiteri proprio sacerdoti (excludimus  omnia præuilegia, & loquimur stando   solum in iure communi) liceat alteri confiteri? verbi  gratia fugit proprius sacerdos tempore paschatis, vel in ipsa confessione  solicitat foeminam ad stuprum, petit illa licentiam, vt possit alteri confiteri,  & ille non vult concedere, & vrget  necessitas sumendi eucharistiam: quia est   pascha & si non sumat excommunicabitur   est dubium quid faciet? Respondent ad  hoc multi summistæ, quod in tali casu  manet libera ad subijciendum se cuicunque   voluerit sacerdoti, quia in dicto capi.  omnis  vtriusque dicitur, quod petat licentiam  à   proprio sacerdote, & sic illa petendo  facit quod in se est, ac proindè manet  libera. Sed hæc opinio non est secura,   quia non habetur in iure, & ideò doctores qui saniùs sentiunt de hoc, dicunt quód mulier in tali casu debet  recurrere ad superiorem: & dicere  quòd non expedit sibi confiteri tali  sacerdoti, & superior debet credere.  Et quòd non possit alteri confiteri sine licentia superioris, patet, quia mortuo sacerdote proprio non posset talis  mulier confiteri cuicunque indifferenter, ergo nec poterit in casu prædicto.  Item si proprius sacerdos excommunicaretur non posset alteri confiteri, nisi de licentia superioris, ergo nec in isto  casu. Sed quid si non sit recursus ad superiorem, vel si ille neget licentiam? an  si licebit tunc confiteri cuicunque?  Palu. in. 4. d. 17. q. 3. ar. 3. dicit, quod in tali  casu potest liberè confiteri cui voluerit.  Idem Siluester in summa. Ratio Palu.  est, quia ipse tenet, quòd stando in iure  diuino quilibet sacerdos potest quemlibet absoluere, & quòd modo non possit est propter ius humanum: &  cum ecclesia non possit hoc ius statuere, vt scilicet confiteatur  cum scandalo, sequitur,  quòd tunc cessat ius humanum  &  standum est iuri diuino. Sed vere haec  sententia est mihi multum dubia, & primò puto quod sit contra. S. Tho. 4. d. 17. q. 3. ar. 2.  quæstiuncula. 4. ad. 5. vbi ad literam  proponit casum: & dicit, quòd si superior nolit committere  facultatem, idem est  iudicium ac si non habeat copiam confessoris. Quod etiam dicit in additionibus quæstio. 8. ar. 4. 5. Hoc etiam Caiet.  in summa verbo absolutio. Vnde propter nullum casum (excepto mortis articulo) poterit absoluere, qui ante illam   necessitatem non poterat absoluere: &   merito quidem. Nam aliâs quilibet fingeret sibi causas alteri confitendi. Et consequentèr dico de casibus reseruatis,  quod si superior non vult concedere (licet   malè faciat) inferior non poterit absoluere. Dicit tamen sanctus Tho. vbi supra  ad sextum (& est notandum) quod malè faciunt praelati qui in hoc reddunt se difficiles, & inijciunt laqueum animabus  nolentes dare licentiam absoluendi.  De illo autem quod dicit Palude, quòd  stando in iure diuino quilibet sacerdos potest quemlibet absoluere, dicimus, quòd fortè hoc est falsum.

  
 Cum  non expedit proprio sacerdoti confiteri quid faciendum
  
 ¶  SED quid faciet poenitens cum non  potest obtinere licentiam à superiori  & instat communio? Respondeo, quod  communicet securè  & tute. Idem enim est  iudicium tunc de eo ac si careret confessore: y vaya sobre mi consciencia.  Sed tamen aduertant tales, quod habeant  rationabilem causam non confitendi  proprio sacerdoti: verecundia enim,  aut timor quód ille malè de me sentiet   posteá, non est causa sufficiens: quia  aliâs nemini teneretur  confiteri, quia semper accidunt illa cuicunque confitearis. Si tamen nocuit iam mihi, vel indirectè me diffamauit, iam ista esset  causa legitima non confitendi ei.

  
 Qui communicauit in pascha sine præuia confessione an teneatur illo anno  confiteri.
  
 ¶ SED dubitatur, an postquám talis  communicauit in paschate, absoluatur  à præcepto confessionis? Videtur quidem quòd sic, quia non stetit per eum   quin confiteretur: cum non peccauerit,  non confitendo, ergo. Item quia confessio videtur instituta propter eucharistiam, cum ergo iam communicauerit,  videtur quòd illo anno  non teneatur iterum confiteri. Sed dico, quod adhuc tenetur confiteri habita opportunitate, quia  adhuc potest implere præceptum de  confessione semel in anno, ergo.

  
 Qui ex causa non communicauit in pascha an teneatur postea communicare.
  
 ¶ MAIVS dubium est, an qui ex legitima causa non communicauit in paschate, quia fuit in mari, vel in via, posteà   teneatur ad confessionem? Palu. videtur dicere,  quòd sic: sed certè nescio quare, cum sit   determinatum certum tempus ad  communionem  & transierit iam. Item confirmatur, quia si ex malitia non communicauerit, posteà non tenetur communicare, ergo multo minus si ex legitima  causa non communicauit. Consulendum   esset talibus vt communicarent: sed credo, quod  non  tenerentur iam pro illo anno.

  
 Ex commissione proprii sacerdotis possumus alteri confiteri.
  
 ¶ QVÆRItur, an ex commissione proprij sacerdotis liceat confiteri alteri?  Respondeo, quod sic, vt patet ex dicto ca.  omnis vtriusque. Et sic est consuetudo  ecclesiæ, &  vtinam non esset tanta: quia  iam nullus curatus audit subditos suos.  Hanc autem commissionem  &  licentiam   potest dare curatus, episcopus, papa.  Sic habetur expressè, de officio ordinarij cap. inter caetera. Et qui sic confitentur clerico seculari, vel fratribus expositis, non tenentur iterum confiteri  proprio sacerdoti: vt determinatum est  ab Alexandro. 4. & á Clemente. 4. &  à    Benedicto, &  à Ioanne. 22. &  à Calixto.

  
 An virtute indulgentiarum possimus eligere in confessorem simplicem sacerdotem
  
 ¶ QVÆritur, vtrum qui habet auctoritatem eligendi confessorem per bullas, vel alia ratione quacunque, possit  eligere simplicem sacerdotem nondum   expositum ad audiendas confessiones?  Respondeo absolutè (esto dubitent canonistæ) quòd sine quocunque scrupulo potest eligere quemcunque  sacerdotem   vt etiam dicit Caiet. in summa verbo ab  solutio. Ratio est, quia in hoc solo differt sacerdos habens iurisdictionem à   non habente, quod ille habet materiam,  hic autem non: & huic nihil aliud deficit ad hoc vt possit absoluere, nisi materia circa quam exerceat potestatem  quam accepit, dum fuit ordinatus. Cùm  ergo recipienti bullas detur potestas  subijciendi se cui voluerit, iam talis sacerdos electus habet materiam & iurisdictionem circa illum: vnde nihil sibi deficit. Et ita tenendum est.

  
 Sacerdos proprius an extra suam diocæsim possit audire suorum confessiones.
  
  ¶ QVÆRItur, vbi potest proprius  sacerdos audire confessionem, vtrum  curatus vnius episcopatus possit audire  sibi subditum in alio episcopatu? Respondeo omnino, quod sic. Quia fit sine strepitu iudicij, & nemini fit iniuria. Et idem   poterit frater praesentatus, & extra diocesim: vt etiam determinauit Sixtus  quartus. Et sic quandò duo fratres de  licentia prælati peregrinantur, possunt  se mutuo absoluere: etiam cum peruenerint ad alium episcopatum.

  
 Copiam eligendi confessorem quis possit dare.
  
 ¶ Sed vtrum  hanc  commissionem  eligendi  confessorem, facere possit habens  curam  animarum   antequam sit sacerdos, vel sacerdos excommunicatus? Respondeo de primo, quod sic, quia habet titulum: quamuis aliqui dicant quod illa est   commissio iuris, sed nihil de hoc curo.  De excommunicato  autem, dico quod  non potest, quia commissio illa est actus iurisdictionis: quem non potest excommunicatus habere. Sed vtrum commissio talis   legitimè facta, superueniente  excommunicatione  committentis spiret & sit nulla,  vel an duret? Dubium est. Palude putat probabile, quód durat. Quia illum  actum fecit legitimè. Et credo, quod ita est  in vsu, quod talis commissio valeat.

  
 An ratihabitio det facultatem absoluendi.
  
 ¶ QVæritur, vtrum ratihabitio det facultatem absoluendi. Verbi  gratia ego non sum  expositus ab episcopo, credo tamen, quod   si adirem eum &  peterem  potestatem  audiendi confessiones daret mihi: est dubium,  an modo possim audire poenitentem  & posteà dicere episcopo vt ratum habeat quod feci. Respondeo secundum   quosdam, quòd duplex est ratihabitio,   vna de futuro, putà quia quando  episcopus cognouerit sufficientiam  meam  ratum habebit  quod feci, & hæc ratihabitio non sufficit: et in hoc omnes  conueniunt. Quia essentia sacramenti  non  pendet ex aliquo futuro: ac proinde ratihabitio non potest  validare aut inualidare sacramentum.   Alia est ratihabitio de præsenti, putâ   quia episcopus de præsenti vult vt audiam: licet nihil mihi dixerit, sed ego  scio eius voluntatem, & hæc ratihabitio dicunt aliqui quòd sufficit. Quia  episcopus committit vicem suam per  voluntatem. Ego nescio an hoc sit securum, nam quanuis iudex ecclesiasticus libere exerceat suam  iurisdictionem,  tamen quia hæc potestas est in foro ecclesiastico, videtur quòd non possit  exercere illam iurisdictionem, nisi actu exteriori: sicut non posset episcopus, actu interiori excommunicare, vel  absoluere aliquem: vt tenet probabilior, & verior opinio. Si ergo hoc verum est (vt ego credo) sequitur quod per  solam complacentiam episcopus non  potest communicare suam potestatem:  cum hoc sit vti iurisdictione. Sic igitur si  per ratihabitionem de praesenti intelligamus complacentiam virtualem, putâ quia si nunc diceretur episcopo placeret ei, dico certè quòd talis ratihabitio non sufficit. Si autem signis exterioribus episcopus (aliâs) ostenderet:  vt si dixerit, gauderem quod talis audiret  confessionem, dico quod videtur mihi quod   talis ratihabitio sufficiat. Exemplum,  clerici seculares habent hanc libertatem, quòd indifferentèr confitentur quibuscunque, non ex iure diuino, nec ex  commissione papæ, sed quia praelati hoc  vident & sciunt, & tacent quod est quoddam exterius, & hoc sufficit. Et sic in proposito dico quòd sola ratihabitio de  præsenti ostensa signis exterioribus  sufficit ad confessiones audiendas.

  
 Quis sit proprius sacerdos
  
 ¶ SED quaeritur in particulari, quis  sit proprius sacerdos? Respondeo quòd  proprius sacerdos papæ est ille quem  ipse elegerit, qui habet potestatem absoluendi eum ab ipsomet papa. Et qui  sunt de familia papæ habent pro confessore ipsum poenitentiarum. Cardinales qui non sunt episcopi nullum  habent   à iure, sed ex consuetudine: nec subsunt  curatis, nec episcopis, sed papæ. Et eorum familia (etiam de consuetudine) non   subest ordinarijs, sed illis quibus cardinalis voluerit. Cardinales verò  episcopi,  & omnes episcopi, archiepiscopi, &   patriarchæ habent à iure potestatem  eligendi quemcunque voluerint, &  etiam   familiæ eorum. Sed quando sunt extra diocæses suas, dicunt summistæ, quod  non pos  sunt prouidere familijs suis, quod  confiteantur cum quibus voluerint: nescio de  hoc. Sed iam sunt tot bullæ  quod non est  opus horum. Sed quid de curato? Dico quod  quando in vna parrochia sunt duo  vel plures ordinarij, stando in iure diuino quilibet est eius sacerdos. Si verò   fuerit vnus, habet pro ordinario solum   episcopum. De consuetudine autem  semper curati confitentur cui volunt.   Sed contra, quia in capi. si episcopus de  poenitentijs & remissionibus libro. 6.  dicitur expressè quòd nulla consuetudine introduci potest quôd quis eligat  sibi confessorem sine superioris licentia. Cùm igitur curati, à iure non habeant talem facultatem, ergo nec possunt habere eam à consuetudine. Sed  dico quod eorum confessio est rata, & valida. Quia habent facultatem á prælatis  videntibus, &  tacentibus ac per hoc consentientibus. Vnde si episcopus eis hoc  prohiberet, non possent sine dubio facere. Vtrum autem curatus possit eligere fratrem, siue sacerdotem non confessorem? Respondeo, quod sic sine dubio.  Quia iam talis sacerdos secularis habet  talem licentiam ab episcopo: vt confiteatur cuicunque voluerit.

  
 Itinerantium  & peregrinorum  quis sit proprius confessor.
  
 ¶ De secularibus nihil prorsus est in iure.   Sed de vagabundis (mudavientos) qui  semper   ambulant, dico quod tales qui nullibi habitant,   cuilibet confessori: quia non est maior  ratio de vno quam de alio. De alijs qui  quaerunt sibi domicilium & nondum  statuerunt vbi pedem figant, idem est  iudicium, sicut de vagabundis. Nec quantum ad hoc oportet respicere vbi hospitentur: non enim tenentur confiteri parrocho illius parrochiae. De peregrinis verò qui veniunt ab alijs locis,  vt viatores, & mercatores &c. Dicendum, quod si habeant expressam licentiam   peregrinandi á suo proprio sacerdote: sicut aliquando fuit consuetum, iam possunt eligere sibi quencunque  confessorem   ex licentia interpretatiua proprij sacerdotis. Sed si non habeant licentiam,  vt mercatores qui habent alicubi habitationem animo manendi quinque  vel. 6. mensibus, dico, quod debent confiteri cum proprio sacerdote ad cuius parrochiam pertinet domus quam inhabitant. De viatoribus autem, & peregrinantibus sine licentia suorum sacerdotum  ordinariorum, dico quod debent confiteri in ecclesia cathedrali, & non possunt eligere confessorem ad libitum, si non   habeant aliam auctoritatem, aut facultatem. Reliqua vide apud summistas.

  
 In articulo mortis an quilibet possit a quolibet sacerdote absolui.
  
 ¶ QVæritur, vtrum in articulo mortis quilibet possit absolui à quolibet sacerdote? Respond. quod si proprius sacerdos sit ibi, vel possit facile haberi, non  potest nisi ab eo absolui, capiendo large proprium  sacerdotem. Sed si proprius  sacerdos non sit præsens, quilibet potest absoluere. Hoc habetur expressè   cap. eos de sententia excommunicationis. l. 6.  Et extra de furtis cap. fures. Et de officio ordinario, cap. pastoralis. Et ita tenent omnes  communitèr. Patet etiam ex vniuersali consuetudine ecclesiae. Quando  enim   papa, vel episcopus reseruant  aliquem casum, semper dicunt, nisi in articulo mortis. vbi etiam possunt absolui non solum   â peccatis, sed etiam  à censuris. Vtrum  autem   sit de iure diuino, quod in tali casu possit  quilibet quemlibet absoluere, parum interest. Palu. 4. d. 20. q. 1. ar. 2. ad. 1. dicit,  quòd est de iure diuino. Maio. quod de iure positiuo. Capreol. d. 19. q. vnica, &   Durandus, dicunt cum Palude, &  quod   papa non potest hoc impedire. Probabile est vtrumque, probabilius tamen puto, quòd est de iure positiuo.

  
 An confessio informis sit valida.
  
 ¶ QVÆRitur, an confessio informis  (i. in qua propter aliquod impedimentum non confertur gratia) teneat, &   sit valida: & per consequens non iteranda? Est quæstio ardua, & de qua plurimum  nostra interest, tractaturque á doctoribus. 4. d. 17. & ibi à S. Tho. q. 3. & in  additionibus. q. 9. art. 1. Respondeo quod   de hoc sunt duæ opiniones extremae,  & vna media. Opinio prima est Maio.  4. d. 17. q. 3. 1. &. q. 9. dicentis, quod omnis  confessio informis est iteranda, vel si   non fuit integra, vel si habuit defectum   contritionis. Secunda opinio extrema est Bernardi de Ganaco in impugnationibus Gotfredi quodlibeto. 5.  q. 14. vbi ait, quod si confessio fuit integra  ex quocunque defectu non detur gratia,  non est iteranda, sed erit valida, &  verum  sacramentum: etiam si placeant peccata praeterita  &  proponatur amplius peccare. Quia ibi est materia & forma.  Alia est opinio media verisimilior:  quam tenet Capreol. d. 17. q. 2. & Caieta  nus in quaest. quam de hoc facit, & in summa. Oportet igitur hic vitare duos errores extremos. Primus nulla confessio   informis est iteranda: est error intolerabilis. Secundus omnis confessio informis est iteranda. Nam si hoc esset verum  cùm homo non possit esse certus, an  confessio sit integra, oporteret in infinitum confiteri: & nulla est tranquilitas.  Cum igitur aliqua confessio informis   sit iteranda, & aliqua non: ad quærendum   quæ sit valida, &  quae non, non est attendendum, an sit informis vel non: sed  debemus respicere ad causas informitatis. Item notandum, quod causæ informitatis tenent se ex parte poenitentis: supposito quod sacerdos sit legitimus. Duo  autem sunt actus poenitentis ante absolutionem, scilicet contritio, & confessio  & ex his duobus debet prouenire informitas. Si igitur sit informis quia ex intentione non est integra, confessio non   est valida, sed est iteranda: & in hoc omnes   conueniunt. Si verò sit informis ex defectu contritionis, si quidem nullum dolorem habet nec aduertit, dico quod talis  confessio est nulla, ac proindè iteranda. Quia est inualida non propter defectum contritionis, sed quia non est  vera confessio. Nam cum confessio sit  pars sacramenti poenitentiae, & poenitentia dicat detestationem, oportet quod    ipsa confessio sit detestatio: & quia talis solum recitat peccata sua alteri, non  confitetur, sed simulat se confiteri, & nouum peccatum incurrit. Si verò habeat  dolorem: sed tamen  imperfectum, vel ille percipit se non habere sufficientem dolorem, vel non percipit. Si poenitens non  percipiat, dico quod talis confessio est valida, ac proinde non iteranda. Et hoc  est notandum ad tollendos scrupulos.  Si autem percipiat imperfectionem doloris, vel aduertit esse peccatum confiteri cum illa imperfectione doloris, vel  non. Si secundum talis confessio est valida, quia integra ex intentione. Si veró aduertat esse peccatum sic confiteri,  & confiteatur imperfectionem illam  doloris, etiam talis confessio est valida.  Quia est integra & vera. Si autem percipiens se non habere perfectum dolo  rem, & intelligens illud esse peccatum   & fictionem, non confiteatur de illo,   dico quod talis confessio est inualida &  iteranda. Quia est dimidiata ex intentione.

  
 An dolens imperfecte sit absoluendus
  
 ¶ SED vtrum sacerdos debeat, absoluere eum qui imperfectè dolet, &  confitetur illam insufficientiam doloris?  Et videtur quod sic, quia talis confessio est  valida &  non iteranda secundum  sanctum   Tho. &  Caietanum, & omnes: si autem   non absoluatur est iteranda, ergo. Respondeo  quod sacerdos nullo modo debet  talem absoluere. Patet manifestè, quia  esset fictio in absolutione, quia ibi non   remittuntur peccata: & tamen sacerdos dicit, ego remitto tibi peccata. Item   talis sacerdos absoluit auctoritate Dei,   sed Deus non absoluit, ergo nec ille  debet absoluere. Item qui scit imperfectionem doloris sui peccat peccato sacrilegij petendo absolutionem, ergo  multo magis sacerdos absoluens. Sed  contra, quia sic confitentur omnes, quod   non habent dolorem sufficientem.

  
 Confessio an sit integra
  
  Respondeo quòd ita confitentur propter suspitionem quam habent. Si autem   scirem me imperfectè dolere, nec deberem petere absolutionem, nec sacerdos deberet absoluere. Confessio autem   quæ secundùm. Sanctum Tho. est valida &   non iteranda, est quando non percipit  imperfectionem doloris & absoluitur,  vel quando de facto absoluitur â sacerdote  sciente imperfectionem doloris eius.  ¶ QVÆritur, vtrum oporteat, quòd confessio sit integra? Respondeo ex sententia omnium  quod sic, aliâs est inualida  sacrilega, & iteranda. Probat sanctus  Tho. quia sacramentum  poenitentiæ est  quædam medicina contra morbum: at medicus non potest conuenientêr admouere medicinam nisi intelligat totum  statum infirmi. Si enim habeat dolorem   splenis, & iecoris, & medicus intelligat primum  solum, poterit applicare medicinas quæ noceant iecori. Et idem   de medicina spirituali  confessionis  &c. Item   probatur ex vsu ecclesiae, nullus enim sacerdos audiret dimidia peccata. Item quia  sacerdos absoluit auctoritate Dei, Deus autem  non absoluit ab vno & non ab  alio (impium  enim est à Deo sperare dimidiam  veniam) ergo. Item confessio dimidiata est contra formam absolutionis, qua  dicitur ego te absoluo ab omnibus peccatis tuis, ergo. Item  Augustinus dicit quòd  est hypocrita qui non confitetur omnia   peccata, ergo. Haec conclusio est inuiolata & quæ ab omnibus tenetur.

  
 Confessio ex negligentia dimidiata an sit iteranda.
  
 ¶  SED quid si confessio sit dimidiata ex negligentia, quia non fecit sufficientem indagationem? Respondeo  quod   si ex industria fuerit negligens, vel si  ita contemnat vt quasi ex industria nolit examinari: sicut qui per unum  annum   integrum non est confessus, & accedit  ad confessionem sine aliqua examinatione, volens quidem quod  omnia  venirent ad   eius memoriam, talis confessio est nulla,  ac proindè iteranda. Si verò omisserit aliquod peccatum, putans se fecisse sufficientem  indagationem: etiam si illa ignorantia sit culpabilis mortalitèr, confessio est valida, & non iteranda.

  
 Examinatio conscientiæ ad confessionem  quanta diligentia facienda.
  
 ¶ QVÆritur, quæ diligentia requiritur ad examinandum conscientiam?  Respondeo, quod raro continget, quòd  velit quis examinare conscientiam  suam   & putet se fecisse sufficientem diligentiam quin fecerit diligentiam. Quando est mihi probabile, quod satis est quod  feci: obliuio peccati non erit culpabilis, mortaliter saltem. Respondeo, quod   præceptum de examinatione conscientiae est idem quod de confessione, & de  integrè confitendo. & quia nemo integre confiteretur si non examinaret  se, tenetur examinare: & non examinans, peccat contra præceptum confessionis. Et cum non sit peculiare præceptum de examinatione, videtur quod   non tantum teneatur ad illam sicut si  fuisset particularitèr praecepta: maior  enim diligentia requiritur circa finem  quam   circa media. Satis est ergo quod faciam diligentiam  moralem: sicut nec teneor scribere peccata, vt recorder eorum. Si autem particulari praecepto teneretur recordari peccatorum, teneretur etiam  scribere. Dico igitur, quòd postquàm  quis voluit adhibere diligentiam, &   fecit aliqualem examinationem, quam   putauit sufficientem: credo quòd raro  talis committet negligentiam. Dico prætereá quòd quando ego puto, quòd per  paruam diligentiam vlteriorem veniam   in cognitionem peccatorum præteritorum: si non fecero illam non erit sufficiens examinatio. Sufficit autem taliter examinare, quòd etiam si amplius  examinassem per aliquod aliud tempus   non recordarer aliorum. Et haec sufficit. Credo quod viri qui habent  animæ  suae curam, nunquam deficiunt in examinatione conscientiæ suæ. Ex hac conclusione   qua diximus quod confessio non integra  ex negligentia examinationis non est  valida, sequitur quod confessor non debet  audire eum qui non fecit examinationem: maxime si sit de numero eorum  qui non confitentur nisi semel aut bis  in anno. Satis est tamen quod adhibuerit  aliquam  diligentiam, nec eum qui dicit se aliquam fecisse debet confessor repellere.

  
 Reseruatos casus habens, an dimidiabit confessionem
  
 ¶ QVÆritur, qui habet peccata reseruata, & etiam non reseruata, quomodo poterit confiteri, maximè si superior nolit audire nisi reseruata? De  hoc casu fuit multa contentio apud doctores, quorum  opinionibus dimissis, dico  quòd si iudex superior et inferior sint  praesentes, inferior non  potest absoluere à   non reseruatis: nisi prius petatur facultas  absoluendi  à reseruatis. Quia integritas   confessionis est de iure diuino. Cum ergo ille poenitens habeat copiam confessoris cui potest integrè confiteri, non   potest inferior diuidere absolutionem.  Sed superior audiat omnia peccata,  vel det facultatem absoluendi á reseruatis. Hoc Adrianus. q. 4. de confessione. Et Durandus. 4. d. 17. q. 15. contra Caietanum. Et si superior solùm  absoluat à reseruatis, talis absolutio  non est sacramentalis sed solùm a censuris, & datur facultas inferiori vt absoluat ab omnibus peccatis. Si autem  superior absens sit & non pateat facilis aditus ad eum & instet tempus celebrandi, inferior absoluat à non reseruatis, & pro reliquis expectet absolutionem superioris: nisi illis sit anexa  aliqua excommunicatio reseruata: vt  in casibus bullæ de coena domini: tunc   enim non debet absolui a non reseruatis. Et hæc est contra Adrianum, &    Durandum. Et in hoc casu intelligo,  d. Tho. loqui in additionibus. q. 9. art.  2. ad. 4. Sed quid faciendum quando  superior non vult committere facultatem absoluendi a reseruatis, & non  expedit confiteri eidem? vtrum inferior possit tunc absoluere à reseruatis?  Respondeo quòd iam supra dictum est,  quòd in quocunque casu potest quis  licitè non confiteri superiori, licet accedere ad sacramentum eucharistiæ:  si superior nolit committere  facultatem   absoluendi: nihilominus inferior non   potest absoluere a reseruatis. Poenitens tamen poterit accedere ad eucharistiam ita bene ac si esset decies absolutus. Quia in tali casu est censendus  non habere copiam confessoris. Tamen habita oppurtunitate tenetur confiteri de  illo peccato. Videat tamen poenitens vt iam   diximus quòd habeat sufficientem causam non confitendi proprio sacerdoti.

  
 An impleatur praeceptum ecclesiæ de confessione per confessionem informem aut non integram.
  
  ¶ QVÆRitur, vtrum per confessionem   non integram, vel aliâs informem satis  fiat præcepto confessionis? Durandus  .4. dis. 17. q. 14. &. 15. dicit duo. Primum,   in quocunque casu confessio non est  iteranda, ad impletur præceptum de confessione. Quia ecclesia non obligat ad  faciendum opera in gratia: sed ad substantiam actus. Et de hoc nemo dubitat. Secundum in quocunque casu confessio non sit valida, non ad impletur  præceptum de confessione. Patet in dicto ca. omnis vtriusque sæxus, debet confiteri omnia peccata, & poenitentia imposita, &c. Clarum est quod si non impletur præceptum, confessor non debet  imponere poenitentiam nec poenitens  tenetur acceptare. Quia non est ibi sacramentum. Sed dubia est nihi hæc proposito, cum ecclesia vel non possit obligare, vel non obliget ad actum  interiorem:  & iste confiteatur omnia peccata sua, etiam    si non habeat dolorem, si confiteatur  hoc ipsum quod non habet dolorem,  siue absoluatur, siue non, credo quòd  satisfacit præcepto ecclesiæ: ego certè   non damnarem talem.

  
 Confessio dimidiata in necessitate valida.
  
 ¶ QVÆritur, an confessio dimidiata  in necessitate sit valida? Verbi  gratia percusus  est aliquis letalitèr, & habet centum  peccata, incipit confiteri, &  postquam dixit decem moritur, vel impeditur: an talis possit absolui? Certe dubitari posset, sed probabilius puto, & magis pium   quod sit confessio totalis & valida. Si enim   damus confessiones dimidiatas propter   obliuionem, vel propter casum reseruatum: quare non dabimus etiam  propter   impotentiam istius? proderit ergo illa confessio  & ex attrito faciet contritum.

  
 Peccata non confessa, an  remittantur in confessione.
  
 ¶ QVÆRITVR, vtrum virtute absolutionis remittantur peccata etiam  non confessa in particulari? Respondeo   quod sic omnino, eadem ratione si ex opere   operato habet absolutio remittere peccata, non est dubium quin remittantur isti, quia confitetur modo quo potest: sicut de peccato dubio de quo confiteor  cum dubitatione, remittitur mihi  esto illud fecerim. Et confirmatur, quia  aliâs frustra esset confessio in generali: accuso me de alijs quorum  memoriam   non habeo, cuius contrarium habet communis vsus piorum hominum.

  
 An in confessionibus generalibus, liceat dimidiare confessionem de peccatis confessis.
  
 ¶ QVÆritur, vtrum liceat in confessionibus generalibus de peccatis aliâs  confessis, dimidiare confessionem, & dimittere aliquod turpe dicendo reliqua?  Videtur quidem  quod non, quia integritas  confessionis est de iure diuino, ergo  non licet celare aliquod peccatum? Respondeo, quod non licet celare aliquod  peccatum mortale: & si celatur non est  confessio, sed fictio circa materiam principalem sacramenti. Non est dubium  quin si quis vellit generalitèr confiteri    & dicat sacerdoti quod vult generalitèr  confiteri de omnibus peccatis suis, si  celet aliquod, peccat mortalitèr: quia  est fictio manifesta circa principalem  materiam sacramenti, & mentitur pernitiosè, & decipit confessorem. Dico tamen,  quod poenitens potest ex peccatis iam confessis eligere aliqua quae  confiteatur aliquibus prætermissis, si non decipiat confessorem: dicens illa esse peccata totius  vitæ suæ. Nec ad confessionem generalem requiritur tanta conscientiæ examinatio: & consequentèr potest fieri  per plures dies, vt scilicet hodie confiteatur quinque peccata, cras sex. &c.

  
 An qui non impleuit poenitentia teneatur iterare confessionem
  
 ¶ QVÆritur, vtrum ex defectu satisfactionis, putâ quia non impleui poenitentiam mihi iniunctam à confessore  sit iteranda confessio? Multi summistæ   tenent quód est iteranda, inter quos  Siluester verbo confessio primo. §. 3.  Quia quomodo imponet poenitentiam    oblitam vel neglectam qui non audierit de nouo peccatum? Siluester allegat Ricardum pro se quem non vidi nunc.  Allegat etiam  Paludanus sed potius videtur  tenere oppositum. Respondeo igitur  ad quæstionem sine quocunque dubio  et scrupulo absolutè, quod talis confessio  non est iteranda propter poenitentiam   oblitam, vel ex malitia neglectam. Patet, quia confessio præcedens fuit iam  valida, &  perconsequens  fuerunt remissa peccata, ergo quicquid posteà sequatur non efficiet eam inualidam, ac iterandam. Et ita tenet Maio. 4. d. 17. q. 6. dubio vltimo. Dicemus tamen aliquid  de hoc in materia de satisfactione.

  
 An qui confitetur sacerdoti ignoranti satisfaciat præceto.
  
 ¶  QVaeritur, vtrum si aliquis confiteatur sacerdoti ignoranti quod sit peccatum mortale (sunt enim aliqui in mundo) teneatur iterare confessionem? Respondeo primò quòd si poenitens est  doctus quantum ad hoc quòd scit quale sit mortale, & quale veniale: parum   refert qualis sit confessor, doctus scilicet, an indoctus, nec tenetur iterare confessionem. Verum est tamen quòd si  cognosceret confessorem nescire discernere inter peccatum & peccatum  debet illum instruere dicens, hoc non  est mortale, hoc sic: aliàs confessio non   esset valida. Nam si ego dicerem, ego  occîdi hominem: sed bené feci, quia ille occîderat patrem meum, non esset  confessio. Sic quoque confessio non est  quando confessor audiens non intelligit esse peccatum mortale. Si verò tam  poenitens quàm confessor ignorent,  si ista ignorantia sit circa ea quæ communiter ignorantur talis non impedit:  nulli enim contingit inter omnia peccata scire de quolibet, an sit mortale,  vel non. Si autem ignorantia sit tanta  quod sit eorum quæ  â paucis ignorantur:  vt quód iuramentum falsum, vel quòd   vendicare se de iniuria accepta non sint  peccata, crederem profecto quod  teneretur   iterare confessionem. Quia confessor  non   intelligit peccata illius, ergo ille non  confitetur. Nam quomodo imponet poenitentiam, aut quomodo absoluet eum?  Et hæc est communis opinio. Non oportet tamen formare nouos scrupulos, nam   raro contingit talis sacerdos confessor.  Satis est enim quod confessor sciat communia scilicet homicidium, furtum  &c. esse  peccata, & quòd sciat dubitare.

  
 Confessore  non aduertente ad pœnitentis peccata an iteranda sit confessio?
  
 ¶  SED quæritur, an si confessor alioquin sapiens, non aduertat ad peccata  poenitentis, confessio sit valida? Respondeo, quod sine dubio ex quacunque causa  confessor non aduertat peccata poenitentis, confessio est iteranda. Sed tamen   poenitens potest ignorare inuincibilitèr an confessor audierit, vel non. Si tamen constaret aliquo pacto, quòd confessor, vel non audiuit, vel non intellexit peccata, omnino tenetur iterare confessionem: quia prior fuit nulla.

  
 Peccata semel confessa, an possimus  iterum confiteri?
  
 ¶ QVÆritur, an liceat confiteri peccata semel confessa, & si fiat, an confessio secunda sit sacramentum? Respondeo, quod de hoc sunt opiniones. Scotus,  4. d. 18. ad primum dicit, quòd sic, hoc est  quòd talis confessio est valida, & meritoria: sed tamen ibi non est sacramentum,  aut aliqua virtus clauium. Quia non potest eadem forma replicari super eandem materiam: impossibile est enim  vt eadem forma informet pluries eandem materiam. Item iudicium semel  ritè factum non potest infrigi, ergo  non debet iterari: como se puede pleytear vna sententia en grado de reuista  confirmada. Contrarium tenet sanct.  Tho. Bonauentura, Marsilius, Gabri.  Alexand. & Maio. & omnes quos mihi contingit videre. Et probatur, peccata oblita sunt absoluta sacramentalitèr, &  tamen cùm veniunt ad memoriam sunt necessario confitenda, & debet homo ab illis absolui, ergo non inconuenit quòd quis absoluatur bis ab  eodem peccato. Nota igitur pro hac opinione, quòd potestas clauium data est  ecclesiæ ad remissionem peccatorum  non solùm ad remissionem culpae, sed  etiam ad remissionem poenæ. Cum ergo illa potestas maneat in ecclesia post  primam absolutionem, & remanet etiam   reatus poenæ in eo qui iam est confessus, sequitur quod secunda confessio valebit ad remissionem peccatorum & poenæ. Maximum  argumentum pro hac parte est consuetudo bonorum, qui saepè  confitentur  eadem peccata. Et ad argumentum   Scoti, nego quod  eadem forma non possit  replicari super eandem materiam: nam  cum eadem aqua possum baptizare centum. Item illo dato peccata sunt materia remota, sed peccata confessa sunt   materia proxima, vnde si in eadem confessione homo  absolueretur bis, absolutio secunda nihil omnino valeret. Sed in pluribus  confessionibus quare non erit valida.

  
 Confiteri per nuncium an sit licitum?
  
 ¶ QVÆritur, an possit aliquis confiteri absenti sacerdoti, per nuncium, putâ quia est in carcere & non datur aditus sacerdoti? Respondeo, quód nullus  tenetur isto modo confiteri. Quia forum confessionis debet esse secretum,  et nemini tenetur homo reuelare peccata nisi sacerdoti. Secundò dico (licet  Palude, videatur dicere contrarium. 4.  dist. 17. q. 2.) quòd non est licitum hoc  modo confiteri, nec talis confessio si  fiat potest esse sacramentalis, nec sacerdos potest talem absoluere: nec est rationi conforme. Quia confessio debet  esse forum secretissimum: nam licet non   sit de essentia confessionis, quod sit secreta  tamen quia sacramenta non sunt contra   legem naturæ, secundum quam non licet   publicare peccata, id circo confessio fit  secreta, &  non ratione clauium. Ratio  igitur quare talis non potest absolui est  quia re vera non confitetur, confitetur   quidem internuncio: internuncius tamen   non confitetur, sed est testis. In foro  contentioso sufficeret illud, quia non  posset retractari, & si retractaret, non  crederetur. In confessione veró sic, quia  semper manet libertas ad confitendum   quando enim nuncius loquitur sacerdoti, potest poenitens se retractasse, ac  proindè  non potest absolui: nec confiteri modo praedicto. Non dubito de hoc.

  
 Confessio an fieri possit per interpretem.
  
 ¶ QVæritur, an per interpretem possit quis confiteri sacerdoti praesenti. Respondeo primò sicut ad dubium præcedens, quòd homo non tenetur sic confiteri. Quia non tenetut prodere peccata sua, in tali autem casu manifestat  ea interpreti, ergo non tenetur. Secundò dico quod potest licitè eo modo confiteri. Sed contra quoniam talis non confitetur sacerdoti: sicuti dicebamus de eo  qui confitetur per internuncium, ergo  talis confessio non est valida. Respondeo quòd est differentia clara. Quia quando   internuncius refert peccata sacerdoti  poenitens se habet merè negatiuè, &   non est præsens. Per interpretem autem   signo & nutu actualitèr ostendit poenitens, quòd ipse dicat sacerdoti quod  interpres dicit: & sic est verum sacramentum. Et interpres omnino tenetur  occultare peccata quæ audiuit.

  
 Confiteri per scripturam, an liceat.
  
 ¶ QVÆRItur, an aliquis possit confiteri per scripturam, maximè  quandò   non potest voce? Palude. 4 dist 17. q.  2. & Maio. 4. d. 17. q. 1. dicunt quòd si  sacerdos sit præsens, qui non potest voce tenetur scripto confiteri. Sed dico  cum Caietano, Scoto, & Ricardo, quòd  talis non tenetur sic confiteri. Quia nemo tenetur prodere peccata sua extra   confessionem, talis autem proderet peccata: quia ex natura rei scriptura manet transacta confessione, ergo non tenetur: præcepta enim Christi debent  esse suauia. Sed vtrum possit confiteri  scripto, dubium videtur. Nam scriptura & nuncius in hoc conueniunt, quòd  scriptura non est confessio, quamuis posset qui dat scriptum annuere quod confitetur illa peccata scripta, & iam videtur quòd esset idem iudicium sicut de  confessione per interpretem quæ est  vera confessio. Et tandem ita credo et  teneo quód licitè tunc fit scripto si signis annuat quod confitetur illa. Sine necessitate verò  à potente loqui non reciperetur talis confessio. Quia inter signa voces obtinuerunt principatum  &   magna irreuerentia esset confiteri scripto. Muti autem si possunt confiteri nutibus non manifestando alijs peccata,  tenentur confiteri. Caieta. in summa,   ponit modum quo tales possent confiteri,  scilicet, vt peccatam  scribantur in vna carta, et in alia  numerus peccatorum  &c. Sed credo quod  non   tenentur illo modo confiteri meo iudicio

  
 Consortem peccati an possimus reuelare in confessione.
  
 ¶ QVÆritur, vtrum quis teneatur eo  modo confiteri circunstantias peccatorum, quo reuelentur consortes? Verbi  gratia   commissi  incestum cum matre, curatus cognoscit me, et matrem meam, an tenear  confiteri illam circunstantiam, cum qua:  quæ quidem non potest dici sine reuelatione personæ  consortis in crimine?  Respondeo ex sententia omnium, quod talis tenetur quærere alium confessorem   qui non cognoscat matrem, quia multum noceret matri talis confessio: ac proindè nimis cauere debent poenitentes   ne in confessionibus aliorum peccata  detegant. Si verò non inueniatur confessor ignorans talem  personam dico (quamuis aliqui voluerunt dicere quod  tunc  non  tenetur dicere illam  circunstantiam  personae) ex   sententia sancti Tho. Bonauenturæ in  4. d. 21. & Gabriel. 4. d. 17. q. 1. conclusione. 5. quòd talis tenetur confiteri circunstantiam illam, & omnes alias circunstantias necessarias: esto confessor  veniat in notitiam tertiæ personæ. Quia  præceptum de confessione est maius  quàm præceptum de seruanda fama alterius, & ego vtor iure meo, maximè   quia non diffamo consortem, cùm sacerdos teneatur peccatum meum &   suum æquè celare. Imo Bonauentura   dicit, quód si sacerdos sit talis de quo  estimatur quod  non nocebit, sed proderit,  poenitens posset ei dicere personam  etiam si  aliâs nesciret, vt adhiberet remedium

  
 Circunstantiæ peccatorum.
  
 ¶ QVÆritur, quae circunstantiæ sint  necessario confitendæ? Respondeo, quod   triplices sunt circunstantiae. Quædam  minuentes peccata, aliae  quae grauant  peccata, aliae verò  quae nec grauant, nec  minuunt, quas quidem antiqui non vocant circunstantias: vt si peccaui noctu,  vel in die, & proptereà istæ dimittantur. Primæ circunstantiæ si tales sint,  quod faciant ex peccato mortali veniale,  vel ex peccato non peccatum, confitendae sunt necessario, aliâs esset mendacium. Verbi  gratia participare cum excommunicato est mortale, fi quis autem cum  negligentia veniali communicet in diuinis: illa circunstantia ignorantiae reddit peccatum veniale, & ideò est confitenda. Vel si rex excommunicatus metu mortis compelleret me celebrare  coram eo, talis circunstantia videtur  facere de peccato non  peccatum, & ideò   est necessario confitenda. At si huiusmodi circunstantiae  quae non tantum  excusant quòd faciant mortale veniale, vel peccatum  non peccatum: vt ægestate furari, passione moechari, dicunt aliqui quòd esset melius quòd non confiterentur. Sed dico, quòd si verè sint circunstantiae  quae  multum excusant debent  confiteri. Quia vnum furtum potest esse in duplo peius quam aliud, &  stuprum   ex libidine multo peius est quam ex timore mortis. Tales igitur circunstantiae  confitendae sunt non ad excusanda  peccata delictaue, sed ad confitendum   ea purè  & nudè.

  
 Quæ circunstantiæ confitendæ
  
 ¶ SED tota difficultas est de circunstantijs aggrauantibus, quae quidem sunt  in duplici differentia. Quædam enim  mutant speciem: sicut furari vel occîdere in ecclesia, fornicari cum virgine  vel fornicari in ecclesia, est dubium  an tales sint necessario confitendae? Respondet. S. To. 4. d. 17. & Bonauentu.  Palude, Siluester, & est communis sententia, quòd illae circunstantiæ  quae   mutant speciem sunt necessario confitendae. Quia peccatum habens illam circunstantiam, æquivalentèr est duo peccata. Furtum enim per se est peccatum,   & iniuria ecclesiae est etiam peccatum  per se, & ideò furtum in ecclesia æquiualet duobus peccatis, & ob id est necessario talis circunstantia confitenda.   Item fornicatio est peccatum, & iniuria viri est peccatum, & ideò fornicatio cum vxorata aequiualet duobus peccatis, ac proindè talis circunstantia est  necessario confitenda: & sic de similibus. Item probatur per illa peccata franguntur duo praecepta  ecclesiae: furtum  enim in ecclesia est primò contra praeceptum de non furando, & etiam contra  praeceptum cultus diuini, ergo circunstantiae  istae sunt necessario confitendae. Aliae verò sunt circunstantiae aggrauantes quidem, sed non mutantes  speciem, & tales non sunt necessario confitendae. Quia aliâs nunquam posset homo   purè  & integrè confiteri. Marsi. 4. d.  12. & Gabriel. 4. d. 17. & Maio. ibidem   dicunt primò  quod omnes circunstantiae    mutantes speciem sunt confitendae. Secundò dicunt, quòd etiam sunt confitendæ aliquæ non variantes speciem,   scilicet quae faciunt maiorem malitiam   mortalitèr: tales inquiunt circunstantiæ necessario sunt confitendæ. Quia  aliâs aliquandò contingeret, quòd maior esset pars malitiæ  quae celatur, quam   quae manifestatur. Verbi  gratia ego semel consensi in homicidium, & continuaui  consensum per diem integrum, si confiteor quòd consensi semel in homicidium & taceo tempus continuationis  nonnè celarem maiorem partem grauitatis? Item furari decem est mortale,   furari verò mille est eiusdem speciei  cum primo furto, sed nunquid sufficeret dicere, accuso me quòd furatus sum,  non nominando quantitatem? Ad hanc   igitur quæstionem dico quod ego non auderem condemnare eum qui confitetur  solas circunstantias mutantes speciem.   Nam cum illud dicat sanct. Tho. &  Bonauentura, vel est verum, vel ad minus  qui sequitur illos excusatur ignorantia   inuincibili. Secundò dico, quod nemini consulerem, nec ego essem contentus illo  modo confiteri, sed confiterer etiam  illas circunstantias quæ manifestè  multiplicant malitiam mortalem. Sicut in  exemplis positis de tempore continuationis, & de quantitate furti: quia aliâs  confessor non intelligeret totam malitiam confitentis. Placet etiam mihi  quod Caietanus dicit, scilicet quód aliquæ  circunstantiae mutantes speciem  non   sunt necessario confitendae: quando grauitas circunstantiæ est parua. Sicut diuinare per terram est alterius speciei quam   diuinare per aquam: et tamen sufficit quod dicat  accuso me que  fui supersticioso  vsque ad  peccatum mortale. Credo igitur necessarium confiteri magnitudinem rei furatæ, & continuationem in peccato.

  
 Confessor an possit absoluere contra propriam opinionem.
  
  ¶ QVÆritur, vtrum confessor possit  poenitentem absoluere contra propriam   opinionem? Verbi  gratia sit casus de quo sunt  duae opiniones an sit vsurarius, vel non   qui vendit frumentum ad certam diem:  porque se lo paguen como valiere en  mayo. Quidam dicunt, quod est illicitum,  & ego ita credo. Alij tamen dicunt, quod   non est illicitum. Sunt pro vtraque parte probabilitates, ego tamen sum opinans quod sit illicitum, &  poenitens tenet  quòd non est illicitum, & sic confitetur quòd vendidit frumentum illo modo, & quòd habet propositum ita deinceps faciendi, quia audiuit viros doctos dicentes quòd id licet. Est dubium   quid faciet hic confessor qui tenet illud  esse mortale, nunquid poterit absoluere eum contra propriam opinionem?  Sit aliud exemplum, si iudex sequens   opinionem. S. Tho. occîdat hominem  quem   ipse certo scit innocentem, probatum   tamen nocentem, &  confessor sit opinionis Nicolai de Lyra qui tenet id non licere: utrum possit absoluere iudicem  volentem semper in illa opinione persistere?  Est magna quæstio, & mouet eam  Conrradus celebris doctor tractatu de contractibus quæstione vltima. Et ante  omnia quaestio hæc habet locum  quando ambæ opiniones sunt probabiles: nam si  opinio poenitentis non habeat probabilitatem  non debet eum absoluere: quia  eius ignorantia non est inuencibilis,  sed vincibilis. Vt si ego teneo opinionem  quod nemo potest possidere plura beneficia simul, si opposita opinio non sit  probabilis sicut forsan non est, clarum   est quod  non debeo eum absoluere: quia puto eum esse in peccato mortali, &  non   excusatur ignorantia inuincibili. Sed  quid faciet quando ambæ opiniones  sunt probabiles, & habent suos proprios assertores? Respondeo quód siue   sit eius proprius sacerdos, siue non, tenetur eum absoluere in tali casu. Ita tenet Palu. 4. d. 17. q. 2. arti. 1. Et Gofre.  quodlibeto. 9. Probatur apertè, talis  poenitens est in gratia, & confessor habet probabilitatem  quod sit in gratia: quia  scit esse probabilem eius opinionem, ergo  non debet ei negare absolutionem.

  
 Numerus peccatorum necessario confitendus.
  
 ¶ QVæritur, an numerus peccatorum   sit necessario confitendus? Respondeo   ex omnium sententia quod sic: licet multi confessores parum de hoc curent. Probatur, quilibet tenetur confiteri omnia  peccata sua, sed qui non confitetur numerum non confitetur omnia peccata sua, ergo tenetur eum confiteri: aliâs  esset fictio. Sed vtrum iste numerus sit  determinatè dicendus, putâ furatus  sum decies, iuraui falsum millies, &c.  Caietanus respondet, quòd numerus  peccatorum ideò manifestari debet,  vt sciat confessor á quo debet absoluere, & qualitatem poenitentis: & quia  ad hoc parum praestat quòd confessor  sciat an sint decem vel vndecim, ideò   non est exquisitè numerus perquirendus. Dicendum ergo primò, quod  quicumque sciuerit determinatè  certum numerum peccatorum suorum: vt si certo  sciat quod peccauit decem, tenetur dicere  determinate se decies peccasse hoc peccato. Quia aliâs celaret aliquod peccatum  & esset fictio: vt si diceret se fecisse  aliquod peccatum nonies & scit certo  quod fecit decies. Secundò dicit Caietanus,  non est necessarium magnam adhibere diligentiam ad cognoscendum distinctè  certum  numerum  peccatorum. Cogitat aliquis, & scit se falsum iurasse  multoties, semel in qualibet septimana parum plus, vel minus, & si amplius  pensaret & fatigaret se, posset reperire certum numerum, dico quod illud non   est necessarium. Nam dummodo  parum    plus vel minus attingat numerum peccatorum, licet non determinatum, nihil impeditur eorum quæ sunt in confessione facienda. Non enim impeditur   absolutio, quia sufficit illa notitia. Nec  poenitentia, quia non est imponenda  ad æqualitatem, cum sit arbitraria. Nec  consilium &c. ergo nihil impeditur.  Satis est igitur quod quis pertingat numerum crasso modo, parum plus, vel minus. Præcepta enim Dei debent esse  clara, is verò qui sæpe solet peccare,  non posset scire numerum  determinatum.   Tertió dicit quod etiam aliquando non est necesse adhibere diligentiam ad sciendum   numerum, etiam sic crasso modo. Verbi  gratia est  meretrix quae fuit in lupanari decem annis, nunc  conuertitur  & vult confiteri, satis est   quod dicat peccata fornicationis hoc modo, mansi in lupanari per decem  annos  admittens cunctos: nec oportet quod cogitet  quote in hebdomada, mense, aut anno. Patet quia per hoc confessor habet  tantam notitiam quantam illa potest ei dare.  Quid enim refert, quod illa dicat se peccasse  triginta mille vicibus. Et idem de concubinario  qui habet foeminam per annum qualibet nocte, non est opus quod numeret  vices: nec expedit illud dicere. Idem de  illis qui frequentissimê blasphemant.  Satis est quod dicant hanc esse suam consuetudinem: ne faciamus eos mentiri.  Et eodem modo de circunstantia magnitudinis rei furatæ, non est opus quod  sciatur   punctualitèr. Non dubito de hoc.

  
 Confessionis sigillum necessarium.
  
 ¶ QVÆritur, si quis confitetur se peccasse decies, vel duodecies, non recordatur tamen tunc nisi decem, & posteá recordatur distinctè alterius peccati, an  teneatur illud confiteri in particulari?  Respondeo quòd non, si includitur in  numero prius dicto. Quia si tunc quando  confessus fuit meminisset illius sufficeret dixisse, iuraui falsum duodecies,   parum, plus, vel minus. Si autem dixit, iuraui falsum decem  & posteà sit memor quod   iurauit quatuordecim, tenetur confiteri  ea quae  numerum prius dictum excedunt.  ¶ QVÆritur, vtrum sigillum confessionis sit necessarium? Respondeo secundum omnes doctores. 4. d. 21. quod sacerdos  tenetur ad sigillum confessionis, ad celanda peccata quae in confessione audiuit sub poena peccati mortalis. Probatur primò ratione naturali, quia facerem illi iniuriam. Item quia in cap.  sacerdos de poenitentia. d. 6. prohibetur   omnibus sacerdotibus reuelare peccata, & apponitur poena grauissima oppositum facientibus: scilicet vt omnibus diebus vitae  suae ignominiosus peregrinando pergat. Et sunt verba Gregorij. Idem habetur cap. omnis vtriusque   sexus, de poenitentijs  & remissionibus  & dicitur quod qui non celauerit detrudatur in arctissimum monasterium vt   ibi perpetuam faciat poenitentiam. Et quia  si in hoc daretur aliqua exceptio, tolleretur confessio: nemo enim auderet confiteri peccata grauia. Idcirco propter  nullum  bonum  quodcunque sit illud, licet  sigillum confessionis frangere: quia  nullum potest esse æquale bopnum nec  tam necessarium vt est confessio.

  
 Peccata in confessione audita possumus iurare nos nescire.
  
 ¶  SED quid faciet confessor cum inter  rogatur de peccato quod audiuit in confessione, an possit dicere se nescire?
  
 Respondeo secundùm omnes, quod sic. Sed  quid si cogatur iurare? Dico quod potest  & debet iurare se nescire, quia intelligitur se nescire extra confessionem, et  sic verum iurat. Sed fac quod iudex, vel  prælatus ex malitia exigat à me iuramentum an sciam in confessione? Respondeo  quod coactus iuret se nescire in confessione, quia intelligitur se nescire ad  reuelandum, aut talitèr quod possit dicere. Sed contra si iuret se scire in confessione iuraret verum, ergo cùm iurat se  nescire in confessione iurat falsum: quia  sunt contradictoriae. Respondeo  quod  non sunt  contradictoriæ. Quia in illa negatiua  intelligitur conditio subintellecta, scilicet quòd non scit tali modo quód possit illud dicere.

  
 Error in confessione factus quomodo reparandus sine fractione sigilli.
  
 ¶ QVÆritur, si confessor ex ignorantia absoluit aliquem quem non poterat  á casu reseruato, vel ab excommunicatione, vel si oblitus est eum absoluere  quomodo reparabitur defectus confessionis sine reuelatione? Nider in suo  confessionario dicit quod in concilio Constantiensi, vel Basiliensi fuit inter patres hæc quæstio tractata, &  quod  tunc fuit  varia sententia. Ego dico cum distinctione, quia vel confessor timet probabiliter scandalum reuocando poenitentem   & quòd conquæretur de reuelatione  confessionis: & in tali casu relinquendus est. Quia si habuit contritionem   erat in gratia. Si autem non timetur quod   poenitens dicet se non fecisse tale peccatum, &  quod non conquaeretur de reuelatione confessionis, dico sine quocunque scrupulo quòd possum illum reuocare ad confessionem & absoluere.   Sed contra quia obijcit peccatum extra confessionem. Respondeo, quod non  facio ei iniuriam si dicam tu confessus   es mihi alia die reddeamus ad confessionem quia volo tibi dicere vnum verbum quod expedit tibi si nolit dimittatur. Si autem acquieuerit dicam ei,  confitearis peccata in generali, & si aliqua alia fecisti confitere ea, quia feci talem defectum in alia confessione. Et  probo quôd hoc liceat, quia vt infra dicemus de poenitentis licentia licet reuelare peccata eius alteri, ergo  multo melius sibi ipsi, vel formaliter,  vel interpretatiuè si dederit licentiam:  vt si beneuolè audiat me dicentem sibi   scias quòd in confessione præterita fuit  defectus quidam  commissus, vis illum audire? Si dixerit quòd sic, sine quocumque   scrupulo dicatur ei, scias quod eras excommunicatus, & ego non potui te absoluere &c. Palude in fine. d 21. ampliorem concedit licentiam, dicens quòd  non solùm quandò fuit commissus defectus in confessione, sed etiam ratione  correctionis fraternæ possum secreto  admonere illum de peccato semel confesso mihi. Sed credo certè  quod est falsum  omnino & quòd nullo modo licet.

  
 Peccatum publicum in confessione  auditum, an possimus reuelare.
  
 ¶ QVÆritur, an quandò peccatum  quod in confessione audiui est publicum tenear illud silere? Respondet Caietanus in summa, quod de tali peccato possum loqui post confessionem eodem  modo sicut ante: debeo tamen procedere posteà cautius & nullo modo dicere quod scio illud in confessione, quia  redderem  audientes certiores. Sed quid   si à confessore petat quis, an ille fuerit  confessus illud peccatum publicum?  Respondeat confessor, confessus est  omnia peccata sua. Potest etiam dicere, absolui illum, quia per hoc nihil  reuelo. Admonet tamen Caietanus,  bonum esse quòd quandò peccata sunt   publica petat facultatem confessor à   poenitente ad loquendum de eis ad bonum finem. Sed quid si vsurarius iactet se, quòd absolui illum? cùm non sit  verum? Nam si dico quòd sic, mentior.  Si autem dico quòd non absolui eum,  reuelo confessionem. Dicat confessor  quid ad vos? ego feci officium meum.  Sed quid faciet proprius sacerdos petentibus eucharistiam concubina, vel  vsurario quos non audiuit de confessione? Respondeo, quod  non det illis. Sed  quid si dicant confessi sumus tali fratri,  & interrogatus frater non audet dicere quod non absoluit, ne eorum statum reuelet, nec quod absoluit ne mentiatur? Repondeo absolutè, quod si sint peccatores  publici debet eis eucharistiam negare.   Quòd si fuerint confessi cum proprio  sacerdote &  non absoluti, & nihilominus petant eucharistiam, dico etiam  quod debet eis negare, & si dixerint, iam tu absoluisti nos, dicat ego nescio de hoc.

  
 Peccata in confessione audita reuelare possumus de pœnitentis  licentia.
  
 ¶  QVaeritur, vtrum de licentia poenitentis liceat confessionem reuelare?
  
 Alexander, & Scotus. 4. d. 21. q. 2. 1. &   Durandus ibidem dicunt quòd non licet. Quia sigillum confessionis est de  iure diuino, ergo poenitens non potest  dare licentiam. Item quia esset scandalum. Sed respondeo absolutè, quod poenitens potest dare licentiam, confessor  tamen non potest accipere, aut reuelare confessionem in detrimentum poenitentis qui sibi talem facultatem dat.

  
 Sigillum confessionis, an se extendat ad alia quam ad peccata.
  
  ¶ QVÆRITVR, vtrum alia quae   in confessione sciuntur præter peccata cadant sub sigillo confessionis? Respondeo, quòd sub sigillo arctissimo  confessionis non cadunt nisi peccata  poenitentis, vel tertiæ personæ. Et solùm huius sigilli fractor incurrit poenas canonicas. Secundò dico quòd sub  sigillo confessionis cadunt omnia alia  quæ expressè, vel interpretatiuè poenitens tradit sub sigillo confessionis:  vt si dicat, accipiatis hoc sub sigillo,  &  qui hæc reuelat credo peccaret mortalitèr propter detrimentum quod faceret sacramento redderet enim confessionem fraudolosam. Non enim omnes intelligunt hanc differentiam sigilli maioris, vel minoris. Ideò confessor sit cautus vt taceat omnia illa quæ  sunt   alicuius grauitatis. Alia verò quæ  non   sunt de necessitate confessionis, nec refert  poenitenti  quod  reuelentur  non  tenetur celare:   se tamen  non dicat se in confessione audisse. Breuitêr in hac parte mas vale  ser corto que largo. Non dubito.

  
 Peccata in confessione audita, an liceat in communi reuelare
  
 ¶ QVÆritur, an in communi liceat reuelare peccata audita in confessione,  talitèr quòd nec directè, nec indirectè   peruenient in notitiam poenitentis?  Verbi  gratia si dicam, quidam confessus est mihi semel hoc peccatum. Respondeo  quod   hoc non est reuelare confessionem.

 Quia re vera multi viri sancti hoc fecerunt: maximè doctores qui ponunt casus quos in confessione audierunt. Secundò dico, quòd melius est hoc raro  facere. Sequuntur enim quandoque  scandala ex istis: ideó abstineant sacerdotes ab his narrationibus.

  
 Secreta extra confessionem sub sigillo commendata  quomodo obligent.
  
 ¶ QVÆRitur, de illis qui committunt   alijs secreta sub sigillo confessionis  an tale sit secretum confessionis? Respondeo  quod qui recipit tenetur seruare illud secretum plusquam alia. Quia ex pacto additur nouum vinculum, & per  consequens dico non esse conueniens  quod homines sepè recipiant talia secreta. Secundò dico, quod illud non est sigillum confessionis, nec frangens illud incidit in poenas canonis. Quia ibi nulla  iniuria fit sacramento, cùm nullum fuerit sacramentum: licet frangatur fides.   Notandum est etiam quod ea quae  dicuntur   de sigillo confessionis, intelliguntur  de quacumque  confessione, siue perfecta,  siue non, siue incepta, siue non: & de omnibus illis quae  ordinantur ad confessionem   vel facultatem vt ab illo absoluar à reseruatis, non potest ille plus reuelare,  quàm si iam accepisset in confessione.

  
 Confessio vocalis est a Christo instituta.
  
 ¶ QVÆritur, vtrum confessio vocalis quæ est in vsu ecclesiæ sit instituta  à Christo? Antiquitus quandò erant  tempora meliora, non tantum hæc quaestio iactabatur: quia tempore pacis arma non sunt in tanto precio & vsu.   Nunc verò quia iam sunt hæretici qui  negent confessionem propter peccata  nostra, oportet quòd simus ad hoc bellum armati. Idcirco quæritur, an confessio sit de iure diuino? Respondetur ex  sententia omnium doctorum, quòd sic.  Patet, ecclesiæ claues sunt ad remittenda peccata, secundum illud. Matthæi. 16.  tibi dabo claues regni coelorum, &   quodcunque solueris super terram  &c,  Sacerdotes autem  habent has claues, &  sunt   iudices peccatorum: iudices verò  non possunt iudicare nisi causam cognoscant  ergo alij tenentur subdere se huic iudicio: aliâs frustra esset illa potestas,  hæc autem subiectio fit per confessionem, ergo de iure diuino tenentur confiteri. Item Iacob. 1. confitemini alterutrum peccata vestra. Quod Augustinus,   Beda, & alij sancti, & Hugo de sancto Victore libro. 2. de sacramentis, per  14. capit. intelligunt de præcepto confessionis. Item (& hic est tota vis secundum   Adrianum  &  veritatem) Ioan. 20. quorum retinueritis retenta sunt. i. quorum peccata  non absolueritis non  erunt absoluta ante  Deum, ergo secundum  euangelium debent  confiteri & absolui in terra: aliâs non  erunt absoluta in coelo. Hic est locus validissimus, &  quod  omnes sancti hoc dicant in  comperto est. Vide Thomam  Vualdensem   lib. de sacramentis, &  Rofensem  colligentes dicta sanctorum  omnium. De hac confessione necessario sacerdoti facienda  multa ægregia apud vtrumque inuenies.  Et cognosces, an expediat has ecclesiae   columnas sequi potius, quam nouos istos  grammatistas. Opinor neminem vsque  adeò  cecum, &  insanum esse qui ob vnius  Lutheri amentiam velit tanto discrimini  se ipsum exponere, quatenus ea peccata quæ vel nouit, vel dubitat esse letalia, sacerdoti non  aperiat. Et maxime cum   intelligat antiquissimos simul eruditissimosac sanctissimos patres tantam confessionis huius necessitatem esse dicentes, vt  quicunque mortalitèr deliquerit, eos  oportet, vel publicè, vel priuatim sacerdoti sua peccata detegere. Nec facile crediderim patres ipso; hanc vsque  adeò duram prouintiam nobis imposuisse priusquam exploratissimum haberent hanc confessionem, aut ab apostolis institutam, aut in sacris scripturis dilucidè traditam fuisse: ceu rem  cunctis peccatoribus apprimè  necessariam,  & quam contemnere  non possent, absque   dispendio salutis animarum. Expendat igitur quisquis secum, an tutius fuerit horum patrum simul & scripturarum assertionem admittere, suasque  animas à tanto periculo custodire, aut  Lutherum de confessione impiè  oblatrantem, &  sentientem suo capiti dumtaxat   non patrum, aut scripturarum testimonio  innixum sequi, &  cum eo funditus perire.

  
 Confessio olim fiebat in principio quadragessimæ.
  
  ¶ NOTANdum etiam de confessione quòd beatus Renanus in annotationibus quas fecit super textum, dicit se  esse nactum librum quemdam antiquissimum conciliorum, & inter ea dicit  fuisse vnum factum antequam esset institutum ab ecclesia ieiunium quatuor  dierum ante dominicam  primam in quadragessima, quod sic habebat. Presbyteri  debent admonere plebem sibi subiectam, vt omnis qui se sentit mortifero  peccati vulnere sauciatum, feria quarta ante quadragessimam cum omni festinatione recurrat ad viuificatricem  matrem ecclesiam, vbi quod malè  commissit, cum omni humilitate & cordis  contritione simplicitèr confessus, suscipiat remedia poenitentiæ  secundum   modum canonicis auctoritatibus præfixum: non solùm autem ille qui mortale aliquid commissit, sed etiam omnis  homo quicunque se cognoscit immaculatam Christi tunicam  quam in baptismo  accepit polluisse, ad proprium  sacerdotem festinet venire, cum puritate mentis  omnes  transgressiones, omnia peccata quibus Dei offensam incurrisse meminit  humilitèr confiteatur, & quicquid á  sacerdote fuerit iniunctum, ac si ab ipso omnipotentis ore fuisset prolatum,  ita diligentissimè  attendat  & sequatur  hæc ibi. Idem habetur in poenitentiario romano quod creditur profectum  ab apostolis ipsis vbi dicitur. Hebdomada ante quadragessimam confiteantur omnes. Iste erat conuenientissimus   modus, & multo melior, quam qui nunc  est, quod confitentur in fine quadragessimæ, & sic ieiunium  non  multum eis prodest.  Optimum esset si posset reuocari ista consuetudo, nos tamen non possumus illam   reuocare. Sed peculiares possent suos  poenitentes admonere quód confiteantur antè quadragessimam.

  
 Confessor, an teneatur interroga re pœnitentem.
  
  ¶ QVÆritur, an sit necessarium vt  confessor interroget poenitentem? Respondeo primò  quod est necessarium vt  confessor plerunque aliquid interroget. Patet, nam vt supra diximus si poenitens non fecerit aliquam conscientiæ examinationem, confessio non solum erit inualida, sed etiam mortalis. Si  hoc ex circunstantijs appareat, debet  confessor interrogare, an examinauerit conscientiam  suam: & si dixerit quod  non,  non audiat eum. Si non timeantur maiora mala: videlicet quod  poenitens  nunquam   confitebitur, tunc  enim interroget sacerdos.  Oportet enim quod  confessores  non  mittant   poenitentes in desperationem. Omnes  sancti, &  Sanctus Tho. ita consulunt. Quandò   ergo confessor videt has circunstantias  necessarium est quod interroget. Et si est probabile confessori quod poenitens dimittit  aliquod peccatum tenetur interrogare  de eo, quia tenetur quantum poterit   non solùm ad absoluendum, sed etiam   vt poenitens recipiat gratiam quam quidem non reciperet si ex magna negligentia aliquod peccatum dimitteret.  Dico praeterea quòd si est mihi probabile quòd poenitens fecerit sufficientem examinationem, licet credat confessor quòd habeat alia peccata præter ea quæ dixit, si commode potest interroget: sed non tenetur tunc interrogare: sunt enim aliqui que sacan el alma à los poenitentes. Sufficit quòd sit  mihi probabile quòd confessio sit sufficiens ad consecutionem gratiæ. Probatur, quia poenitens non tenetur facere maiorem diligentiam quàm fecit, ergo non teneor eum interrogare  quare eum vexabo interrogationibus?  confessor debet laborare vt sit beneuolus. Ex his sequitur quòd non oportet  interrogare poenitentem de omnibus   peccatis mortalibus. Quidam â pueris   quærunt, an sint simoniaci &c. Isti faciunt confessiones odiosas & supersticiosas. Sed oportet interrogare poenitentes de peccatis quæ probabiliter putantur habere: nec id nimis anxiè. Confessor etiam sit nimis cautus interrogando, non  quaerens noua peccata? quia  poterit ea docere poenitentem, &  scandalizare, maximè circa peccata carnalia, quæ non debet interrogare nisi ex  confessione haberet aliquod indicium   quod  habeant illa: tunc enim  non  debent omitti quæ sunt de essentia confessionis, sed  fiat sapientèr. Verbi  gratia si confessor probabilitèr credit poenitentem habere aliquod peccatum turpe, & verendum,  interroget, non apertè, sed dicat cogitasti aliquando de hoc? Si dicat sic quaerat vlterius, & consensisti? si dicat sic,  procedat dicens, & fecisti? quo dicente sic, vel non, nihil amplius interroget. Sed dimittat alias fabulas.

  
 Circunstantia loci quando confitenda
  
  ¶ QVÆRitur, vtrum circunstantia  loci sit necessario confitenda? Respondeo   quòd solùm in tribus peccatis est necessario confitenda, scilicet in furto, effussione sanguinis, & effussione seminis in ecclesia. Credo quòd non sufficeret furari in ecclesia ad hoc vt sit sacrilegium nisi esset de ecclesia. Et effusio  sanguinis debet esse notabilis, vt supra  diximus. Et si quis habeat in ecclesia  volitionem perpetrandi prædicta tria  vel aliquod eorum extra ecclesiam  non   est sacrilegus. Si verò extra ecclesiam   consentiat in aliquod horum faciendum intra ecclesiam, teneretur confiteri de hac circunstantia, quia iam  fit iniuria loco.

  
 Circunstantia temporis, an sit confitenda.
  
 ¶ SED vtrum  circunstantia temporis sit  necessario confitenda, putâ peccare in  festo? Respondeo absolutè, quòd non.   Ita tenet Caietanus, Siluester, Nider,  & alij. Grauius est peccare in die festo   sed non est grauitas necessaria ad confitendum. Et confessores debent de hoc  admonere poenitentes.

  
 Confessores duos habere vnum pro grauibus alium pro leuibus an liceat.
  
 ¶ QVÆritur, an qui ex industria habet duos confessores, vnum cui omnia  confiteatur peccata, alterum cui leuia  dumtaxat, ad estimationem, benem faciat? Respondeo sine dubio hoc esse  sacrilegium, & videtur magna fictio,  & irridet confessorem  faciens credere eum   quod ipse sit probus. Et certe videtur mortale quandò propter hoc facit. Non  damnarem  tamen  eum qui semel incidit in mortale, non solitus peccare, si confiteatur   alteri ne perdat opinionem quam habet erga primum confessorem suum.

  
 Credens se peccaturum proponens  tamen non peccare, an sit absoluendus
  
 ¶ QVÆritur, si quis propter magnam   consuetudinem  quam habet peccandi, credit se iterum peccaturum: ipse tamen omnino vult cauere, & proponit non peccare, an sit absoluendus? Respondeo  omnino, quod   sic. Quia si tunc  non esset absoluendus,   nec etiam quandó dubitaret. Item iste  potest facere quod in se est & tamen,  quòd non possit tollere hanc formidinem à se. Consuetudo enim relabendi non impedit cùm habeat bonum pro  positum, & nihilominus propter experientiam non poterit credere se deinceps non peccaturum, ergo. Et hæc  de confessione sufficiant.


  
   Sequitur de satisfactione, tertia  poenitentiæ parte.
  
 Reatus pœnæ  an remaneat post contritionem.
  
 QVÆritur, in primis vtrum  postquàm homo habuit contritionem de peccatis suis, &   confessus est ea, & est in gratia maneat ei aliquis reatus poenæ pro  quo debeat satisfacere? Respondeo, quod   sic. Et patet. 2. Regum. 12. de Dauid cui  postquam dictum fuit transtulit dominus peccatum tuum  à te, iniuncta est poenæ vt  moreretur puer ex Bersabe natus. Et   Luce. 3. facite fructus dignos poenitentiae  & hoc fit per satisfactionem. Et Romanos. 6. sicut exhibuistis membra vestra &c. quia si in Tyro, & Sydone,  &c. Matthaei. 11. Item ecclesia orat pro  mortuis. Et habetur etiam. 2. Machaueo. 12. vt à peccatis soluantur, & non  solùm à venialibus, sed etiam à mortalibus: cùm dicat ab omni vinculo delictorum, ergo post remissam culpam manet reatus poenæ. Et hoc est certum  & de fide. Iam vero.

  
 Satisfactio quid sit & quomodo possimus Deo satisfacere
  
 ¶ QVÆritur, quid sit satisfactio? Re  spondet. S. Tho. ex Anselmo, quòd  satisfactio est compensatio offensæ præteritæ ad æqualitatem iustitiæ.
  
 ¶ QVÆritur ergo vtrum aliquis possit satisfacere? Respondeo, quòd satisfactio est pars iustitiæ, iustitia autem exigit æqualitatem. Et si loquamur propriè de aequalitate vt satisfactio importat reddere æquale, dico quod nemo potest    satisfacere. Quia nemo potest reddere Deo æquiualens, etiam si non peccassemus. Nam Dijs, parentibus & magistris, non potest reddi aequivalens, vt  ait Aristoteles. Si verò loquamur de æqualitate proportionabili, quando ego facio  quod possum, dico quòd hoc modo  possumus satisfacere Deo: etiam propriè capiendo satisfacere, vel si vultis  ex beneuolentia acceptantis. Ad quæstionem igitur cùm dicitur, an homo  possit Deo satisfacere, dico quòd si consideretur homo secundum sua naturalia  seclusa gratia nullo modo potest satis  facere pro peccato. Quia quicquid possumus dare Deo sine gratia, est nullius   momenti. Cùm etiam omnes iustitiæ   nostræ sint coram Deo tanquam panus  menstruatæ: vt ait propheta. Item quicquid possumus facere debemus Deo  propter beneficia recepta. 1. Paralip.  ca. 29. tua sunt domine  omnia, & quæ de manu tua recepimus reddidimus tibi. Et sic  sine gratia est impossibile satisfacere deo  ad æqualitatem. Nec etiam sine gratia ex acceptatione Dei possumus satisfacere.  Dicere enim  quod Deus acceptat opera nostra est dicere quod illa sunt accepta & grata Deo, sed si homo non habet gratiam   non poterunt eius opera esse grata deo.  Posset quidem Deus remittere sua omnipotentia peccata propter actus existentis in peccato, sed hæc non esset satisfactio sed condonatio pura, & remissio. Secundò potest homo considerari   in gratia. Et secundum hanc considerationem, si non habeamus respectum ad  passionem Christi, adhuc non potest  satisfacere ad æqualitatem. Quia non  sunt condignæ passiones huius temporis   ad futuram  gloriam. Item quia illa opera  sunt nostra, & si habent fructum est ex parte Dei. Potest tamen talis satisfacere ex liberalitate acceptantis. Si verò    consideretur homo in gratia, prout gratia est effectus passionis Christi, sic proprissimè, & ad æqualitatem satisfacit  Deo: si iungamus merita nostra meritis Christi, qui etiam in quantum  homo satisfecit  ad æqualitatem iustitiæ, &  quantitatis.

  
 Satisfacere potest vnus pro altero.
  
 ¶ QVÆritur, vtrum vnus homo possit pro alterius hominis poena satisfacere? Verbi  gratia Petrus post confessionem  manet reus ad poenam vt decem, est  dubium, an ego possim satisfacere pro  illo? Respondeo ex omnium sententia quod   sic. Ita habet vsus ecclesiae. Nihil enim  tam naturale est homini quam vt quilibet vtatur re sua vt vult: quare ergo  non potero vti hoc ieiunio meo vt voluero? vbi hoc prohibuit Deus? possum da  re temporalia mea, quare  non  spiritualia. Item  sufficientissimè  probatur ex consuetudine  ecclesiae   in qua vnus pro alio satisfacit. Item Collosen. 1. dicit, nunc gaudeo in passionibus   meis pro vobis: & adimpleo quæ dessunt passioni Christi in carne mea pro  corpore eius quod est ecclesia. Item oratio mea valet alteri ad gloriam: iuxta  illud orate pro inuicem vt saluemini.   Iacobi. 5. ergo etiam ad remittendam  poenam. Et si oratio, ergo etiam alia  opera bona. Item omnes sumus inuicem membra: vt dicitur Romanos. 12.  & Epheseos. 8. sed membra vnius corporis influunt inuicem, ergo.

  
 Satisfacere pro vno peccato & non pro alio, an possit peccator vel pro peccato iam remisso
  
 ¶ QVÆRItur, vtrum homo possit  satisfacere pro vno peccato non satisfaciendo pro alio? vtrum homo existens   in mortali, possit satisfacere pro poena peccati mortalis iam remissi? Respondeo ex sententia omnium, impossibile est quód quis satisfaciat prius pro poena, quam pro culpa. Et hoc est notum  &  â nemine dubitatum. Si verò sit in  peccato, an possit satisfacere pro poena peccati iam dimissi? Respondeo, quod   vel ista opera satisfactoria sunt iniuncta á confessore vel non: sed voluntariê assumpta. Si secundum, communis sententia omnium est quod nihil prossunt. 1.  Corinthi. 13. Si tradidero corpus meum   ita vt ardeam, charitatem autem non  habuero nihil sum, nihil mihi prodest.   Item opera illa ex se non sunt æqualia satisfactioni quam debet: nec etiam   ex liberalitate acceptantis, quia non acceptantur cum procedant ab inimico  Dei, ergo non sunt satisfactoria. Si autem sint iniuncta á confessore, licet Scotus videatur dicere quod valent, tamen  S. Tho. 4. d. 15. & Enrrichus, quodlibeto. 8. q. 18. & Adrianus. q. quam de  hoc facit. 4. & Palude. 4. d. 15. &. 22.  dicunt quod nullo modo valent. Et patet  rationibus nunc factis, nullus potest satisfacere sine gratia: remissio enim peccati est maxima amicitia Dei, qua non   vtitur nisi erga amicos, ergo. Verum est  quod talia opera iniuncta à confessore, &    facta in peccato mortali, adueniente  charitate, siue relinquant post se effectum siue non (hæc enim distinctio friuola  est, &  nunquam placuit viris doctis) viuificantur & acceptantur à Deo: vt benè dicit Caietanus, quia satisfactio est  pars sacramenti. Vnde si virtus confessionis reddit, quare non & satisfactionis? hoc pium est, sed tutius est implere  in gratia  poenitentiam  iniunctam. Verum est,  quod illa opera satisfactoria iniuncta á  confessore, & facta in mortali, quamuis   non valeant ad remissionem culpæ, tamen   per illa impletur præceptum confessoris, & non tenetur poenitens iterum  implere poenitentiam iniunctam.

  
 satisfactio sit per opera pœnalia.
  
 ¶ QVÆRITVR, vtrum satisfactio  debeat fieri per opera poenalia? Pro huius intelligentia oportet prius intelligere, quid sit opus  poenale. Opus poenale idem   est quod  malum  poenæ, &  malum nihil aliud  est quám priuatio boni. Triplex verò    est bonum, honestum, vtile, et delectabile, poena propriè loquendo non est  priuatio boni honesti, quia hoc est peccatum, sed est priuatio boni vtilis, vel  delectabilis, sicut dare eleemosynam,  ieiunare, orare &c. Nunc dico quòd satisfactio debet fieri per opera poenalia. Ita est communis  doctorum sententia. Probatur, quia satisfactio est opus iustitiæ   offensa autem consistit in hoc quod subtrahimus Deo obedientiam, & accipimus facultatem peccandi quam iure  non habebamus. Cùm ergo iustitia tendat ad aequalitatem, dignum est quòd  satisfaciamus per hoc quòd subtrahamus à nobis quod iustum est, &  nostrum   est, pecuniam, vel coenam: sicut in lege fiebat satisfactio per contrapassum:  oculum pro oculo &c. Confirmatur  exemplo Christi qui potens per solam   dilectionem Dei satisfacere, satisfecit  per opera poenalia. Et quantò opus   fuerit magis poenale, tantò erit magis  satisfactorium caeteris paribus. Secundò dico (& credo esse probabile ac verum) quòd per omne opus bonum possumus satisfacere: etiam per dilectionem Dei. Hoc tenet Scotus. Et patet,  quia etiam inter homines fit satisfactio  non solùm per opera poenalia, sed etiam   per omnia opera illa quae  laeso complacent. Item probatur, quia nullum est  opus bonum quod non sit poenale, ergo omne opus bonum est satisfactorium,  quia lassat & defatigat hominem, vt  contemplatio, & dilectio, quæ licet sint  opera animae, sed sunt animae  coniunctae   corpori: & haberemus magnum laborem si velemus Deum diligere, vel proximum per vnam horam. Item per dilectionem Dei satisfacimus pro poena peccati venialis: nam per illam remittitur veniale, vt diximus, ergo dilectio Dei est opus satisfactorium. Item   quia dicere quod per dilectionem dei, &  contemplationem, & alia id genus  opera  non satisfacimus, esset motiuum magnum ad deterrendum homines à melioribus bonis

  
 satisfacere, an possimus per opera alias debita.
  
 ¶ QVÆritur, vtrum sit necessarium  quòd opera per quæ homo debet satisfacere sint libera, vel an possim satisfacere per opera aliâs debita: vt per ieiunium quadragessimæ, vel orationem   canonicarum horarum? Palude. 4. d.  15. q. 1. ar. 2. dicit absolutè, quòd nemo  satisfacit per opera aliâs debita, &  praecepta. Vnde qui dat pauperi existenti  in extrema necessitate omnia bona sua  non satisfacit. Idem dicit Maio. 4. dis.  15. q. 2. & Almain. q. 1. & Siluester. Et  probant quia vnico precio non potest  satisfieri duobus debitis, ergo eodem  ieiunio non potest satisfacere quis pro  peccatis, & ecclesiæ. Item quia sequaeretur quòd confessor posset iniungere clerico, quòd diceret horas canonicas in poenitentiam, aut quòd solueret decem aureos quos debet, quod  quidem esset irrisio. Sed his non  obstantibus, ego non dubito quin possimus  satisfacere per opera aliâs debita. Et  puto erroneum dicere contrarium. Ita  tenet Adrianus. q. quam de hoc fecit. Et  probatur, ecclesia instituit ieiunium  quadragessimale & alia, vt pro peccatis satisfaciamus, hæc fuit eius intentio  & sæpissimè orat in quadragessima  vt acceptet Deus nostra ieiunia in remissionem peccatorum, ergo illa sunt  satisfactoria pro peccatis. Ita dicendum   est omnino, & vtinam vel sola ieiunia ab ecclesia instituta ieiunaremus.  Ad argumentum igitur, confessor posset imponere clerico quod diceret horas  canonicas in poenitentiam. Respondeo pri  mò quòd non debet hoc facere, quia debet iuuare eum ad satisfaciendum ac proindè debet aliquid de nouo imponere.    Secundò dico quòd si faciat, factum  erit, & aliquandò expediet: vt si nobiles nunquam ieiunent quadragessimam,  benè faciet confessor praecipiens illis,  ieiunetis hos quindecim dies qui remanent de quadragessima. Alia argumenta facile soluuntur. Nam cum  ieiunium quadragessimae sit satisfactorium, ergo pro aliquibus est satisfactorium, ergo pro me. Mirabile enim est  quòd sit satisfactorium pro alijs &  non   pro me. Perderem ergo premium satisfactionis ieiunando quadragessimam   propter ecclesiae præceptum. Certè   non credo.

  
 Pœnitentiam impositam an possimus  implere  in missa de præcepto.
  
 ¶ QVÆritur, an qui impleret poenitentiam confessoris cùm audit missam  de præcepto, satisfaciat? Verbi  gratia iniungit  confessor septem psalmos recito eos  inter audiendum missam die dominica,  an satisfaciam præcepto confessoris?  Aliqui summistae dicunt, quòd non  implet, sed Adrianus dicit (& benè) quòd  implet & non peccat. Aliquo tamen  modo facit irreuerentèr.

  
 Pœnitentia imponatur in rebus alias non debitis.
  
 ¶  SED quid si alicui sit iniunctum  quod   ieiunet tribus diebus quatuor temporum vel quadragessimæ, an satisfaciat  præcepto confesoris? Respondeo quòd  non, quia oportet stare ad intentionem   confessoris, qui si non explicet contrarium, intelligitur de diebus aliâs non  debitis. Secus esset de eleemosyna, nam   non dubito quin si confessor iniungat  poenitenti quòd det aureum pauperi,  melius faceret & magis ad intentionem confessoris si det illum pauperi existenti in extrema necessitate.

  
 Homo per se ipsum satisfaciat.
  
 ¶ DVB Itatur, an oporteat quód homo satisfaciat per se ipsum? Respondeo   quod quilibet per se debet implere poenitentiam sibi iniunctam. Patet, quia id  est præceptum, vt tenebimus pro nunc.  Item. quia poenitentia est vt medicina,   modo medicina quæ est mihi necessaria non confertur alteri: nisi confessor  imponat sic poenitentiam, ieiuna tribus  diebus vel fac quod alius ieiunet pro te. Si  autem ego non possum bonum est quód  alteri committam vt ieiunet pro me.

  
 Flagella inflicta a Deo sunt satisfactoria.
  
 ¶ QVÆritur, vtrum flagella inflicta à   Deo in hoc mundo sint satisfactoria  pro peccatis? Vt Nabuchodonosor ambulans in solitudine, sicut fera, & Dauid quandó occîsus fuit à Deo puer  eius? Videtur quod non, quia talia opera  non sunt voluntaria, actus verò debet  esse meritorius ad hoc quôd sit satisfactorius, sed non potest esse meritorius  nisi sit voluntarius, ergo. In oppositum   est quia Nahum. 1. dicitur non insurget bis tribulatio. Quod septuaginta  interpretes verterunt, non iudicauit  Deus bis in idipsum, ergo si per has tribulationes quas patimur in hoc mundo non satisfacimus, bis de eodem iudicamur. Ad hanc quæstionem respondet. S. Tho. 4. d. 15. & in additionibus   q. 15. ar. 2. quod poena pro peccato potest duplicitèr exigi. Vno modo ab illo cui non debetur satisfactio, sicut si  occîdi hominem debeo satisfactionem   Deo. Si autem alius homo verberaret  me propter hoc, haec poena non habet  rationem satisfactionis sed vindictae: sicut si debeo tibi viginti, & alius accipit a me, per hoc ego non satisfacio tibi. Secundò modo potest exigi, seu infligi poena ab eo cui debetur satisfactio  & talis poena vocatur propriè satisfactio. sicut illi qui puniuntur a communitate  & iudicibus. Hoc supposito dico,  quod poena a Deo inflicta potest esse satisfactoria. Probat . S. Tho. quia poena  illa potest esse opus peccatoris per hoc  quod  voluntarie acceptat, &  patientèr sustinet: sicut Iob qui dicebat, sicut domino placuit ita factum  est, sit nomem  domini  benedictum.   Illud erat satisfactorium, quia iam erat proprium illius. Si autem quis renitatur tali poenæ non est satisfactoria: si talis  resistentia sit vsque ad peccatum mortale. Vnde infirmus qui velet sanari si  posset, sed quia non potest fert bono  animo, in nomine domini satisfacit, non  solum per patientiam quam habet, sed quia  ipsæ poenæ  à Deo inflictae sunt satisfactoriæ de se: sicut etiam poenae purgatorij & multo melius. Dico praetereà   (& hoc est multum probabile, & verisimilè) quod  quicumque in gratia punitur  à Deo in isto mundo, sufficientèr punitur, & non punietur in alio seculo:  & maximè si morte eum puniat, tunc  enim non dubito quin mors inflicta à   Christo (non loquor de morte naturali) omnem poenam deleat. Probatur, quia nulla est ratio iam  quod Deus punit aliquem in vita, cur puniat partem  & non totum. Hoc non negaret Hieronymus qui verbum mirabile dicit  super illud Nahum. i. non consurget  duplex tribulatio. Quod vos potestis  videre si placuerit in suo fonte.

  
 Pœnalia opera fatisfactoria præcipua tria, ieiunium, eleemosyna, & oratio.
  
 ¶ QVÆritur, quae sint opera satisfactoria poenalia, vtrum sint tria quae  communitèr ponuntur a doctoribus, & a  Magistro sententi. 4. d. 15. scilicet ieiunium, eleemosyna, & oratio? Respondeo, quod sic. Probat Sanctus Tho. quia vt supra diximus, in satisfactione oportet  quod sicut peccator vsurpauit sibi quod  non debet, ita auferat sibi aliquid quod   ei competebat, putâ bona naturalia  per ieiunium, bona temporalia per eleemosynam. Bona autem spiritualia  non debent auferri, sed satisfacimus  operibus spiritualibus cognoscendo  quòd sunt Dei, & petendo auxilium  quod fit per orationem. Et in his includuntur omnia opera poenalia. In ieiunio opera afflictiua ex natura sua putâ peregrinatio, silentium &c. Prædicare verò, legere, & similia intelliguntur sub eleemosyna, quia sunt bona  proximis exhibita.

  
 Confessor possit obligare pœnitentem ad aliquam satisfactionem.
  
 ¶ QVÆritur, an confessor audiens confessionem possit obligare poenitentem   ad aliquam satisfactionem? putâ ad  hoc vt ieiunet, vel det eleemosynam?  Scotus. 4. d. 18. &. 19. tenet quòd confessor non potest obligare poenitentem  si ipse noluerit acceptare. Si autem semel acceptauerit tenetur implere poenitentiam sub poena peccati mortalis.   Idem tenet Gabriel. d. 16. q. 2. dubio. 1.  &. 5. quia potest satisfacere in alia vita. Idem tenet Siluester verbo confessio. 1. §. 25. &. 26. licet cum aliquibus limitationibus. Caieta. etiam. q. 2. de satisfactione tenet quod  poenitens non tenetur  acceptare poenitentiam, saltem sub poena  peccati mortalis, & si acceptet non tenetur  eam implere sub poena peccati mortalis. Sed quicquid sit de his opinionibus   puto esse probabilius  quod  poenitens sub poena peccati mortalis tenetur acceptare  poenitentiam sibi iniunctam. Ita tenet  Magist. 4. d. 18. &. S. Tho. ibidem  & in  additionibus. q. 18. art. 3. &. d. 16. in expositione textus, & Palu. 4. di. 20. q. 2. &   Maio. d. 17. q. 2. & Alma. d. 18. & videtur sententia omnium  sanctorum antiquorum, qui si peccatori graui iniungerent   poenitentiam, & ille nollet acceptare  non reputarent eum (vt credo) esse in  statu salutis. Et probo quod teneatur acceptare, quia in cap. omnis, dicitur & in  iunctam sibi poenitentiam pro viribus   studeat adimplere. In prædicto ca. est  præceptum obligans ad confitendum  semel in anno, sed sub eijsdem verbis  dicitur quòd impleat poenitentiam iniunctam, & confiteatur, ergo etiam illud  est præceptum. Item cap. statuimus de maledicis dicitur si poenitentiam renuerit   peccator iniunctam à sacerdote interdicatur ei ingressus ecclesiæ. i. excommunicetur & ecclesiastica careat sepultura. Et licet hoc intelligatur de  poenitentia publica, tamen eadem ratione intelligendum est de secreta: quia  quantum ad claues nihil refert vtrum  confessio fiat publicè, vel secretè. Et  credo quod qui antiquitus publicè confitebantur, non iterum confitebantur  secretè. Probatur etiam, sacerdos habet potestatem remittendi & soluendi culpam & poenam, ergo & ligandi quo ad culpam & poenam. Item quilibet iudex in foro contentioso habet  potestatem imponendi poenam pro  crimine, & alius tenetur acceptare, quare ergo iudex ecclesiasticus non habebit hanc potestatem in suo foro?

  
 Confessor non potest imponere quamcumque voluerit pœnitentiam.
  
 ¶ QVÆritur, vrum sacerdos habeat  potestatem imponendi quamcumque poenitentiam voluerit pro suo arbitrio?   Respondeo, non oportet quod per poenitentiam iniunctam à confessore, poenitens satisfaciat pro tota poena omnium   peccatorum suorum. Nam aliâs frustra esset purgatorium. Secundò dico, quod   sacerdos non potest imponere quantamcunque poenam grauem, & quandô esset intolerabilis, poenitens non tenetur obedire. Vtrum autem debeat sacerdos ponere aliquam poenitentiam  sub consilio, fac hoc, & si volueris fac  etiam istud. Palude consulit ita facere, &  Siluester, & alij. Hoc etiam laudat sanctus Tho. propter quod dico, quod   talis poenitentia propter consilium sacerdotis est magis meritoria, quam si eam faceret ex arbitrio proprio solùm modo.

  
 Confessor potest mutare vel tollere poenitentiam ab alio  confessore  iniunctam.
  
 ¶ QVÆritur, vtrum secundus confessor possit commutare, vel tollere poenitentiam impositam à primo confessore? De hoc sunt opiniones. Siluester  & isti dicunt quod non potest nisi confiteatur. Sed puto probabilius  quod potest,  quia secundus confessor est iudex &   habet potestatem super istum, & ideò   satis est quód poenitens confiteatur  peccatum illud, quòd non fecerit poenitentiam sibi iniunctam ab alio, &   potest confessor, vel tollere totam, vel  minuere, vel etiam commutare. Vtrum   autem confessor teneatur semper aliquam iniungere  poenitentiam poenitenti, posset dubitari. Sed dico quod sic  quia est iudex, & grauitèr peccaret si  nullam imponeret, nisi esset ex magna  &  rationabili causa, vt in articulo mortis, vel si videret quòd poenitens nullam   acceptaret poenitentiam: si tamen hoc  contingere possit vnquàm. Hæc de  satisfactione dicta sufficiant.




   ¶ Sequitur de sacramento extremæ vnctionis.
  
  De quo (licet sit sacramentum  exeuntium)  prius tractatur quam de matrimonio, &   de ordine. Quia prius agendum est de sacramentis quae pertinent ad omnes christianos, quam de his quæ spectant solum ad  certum genus personarum. Et de hac materia tractatur á doctoribus 4. d. 23.
  
 Extrema vnctio est sacramentum.
  
 PRIMO quæritur, an extrema vnctio sit sacramentum? Respondeo secundum omnes catholicos quod sic. Quia est inuisibilis gratiae   visibilis forma, nam significat gratiam  interiorem, cum eius effectus sit remouere reliquias peccatorum. Et confert  gratiam iuxta illud Iacobi 5. & si in peccatis fuerit  dimittentur ei. Ex quo patet quod si peccator cum sola attritione recipiat hoc sacramentum, recipiet gratiam virtute illius, &  remissionem  peccatorum  mortalium. Item  probatur  quod sit sacramentum, quia in cap. ad abolendam de hæreticis excommunicantur qui alitèr sentiunt de sacramentis   quàm sentit romana ecclesia: sed ecclesia romana in concilio Florentino  sub Eugenio. 4. determinauit quod extrema vnctio est vnum de septem sacramentis ecclesiæ. Et in capi. illud superfluum. 95. distinctio. idem determinatur, ergo ita tenendum est de fide &   oppositum est hæreticum.

  
 Extrema vnctio an sit à Christo instituta.
  
 ¶ QVÆritur, à quo sit hoc sacramentum institutum, an à Christo? Magister,  4. d. 23. ex verbis Hugonis ait quòd ab  apostolis, Iacob. 5. Sed cum sacramenta  nouæ legis conferant gratiam quam solus Christus confert: tenendum est omnino quod Christus instituit hoc sacramentum. Nam instituere sacramenta pertinet ad potestatem excellentiae quam  solus Christus habuit. Quod autem dicit magister quòd fuit ab apostolis institutum, intelligendum est secundum   sanctum Tho. quod est ab apostolis promulgatum. Sed vbi legitur in sacra scriptura huius sacramenti institutio? Sanctus Tho.  & omnes alij dicunt quod non est expressus locus vbi fuerit institutum. Habemus tamen quod sit sacramentum ex traditione ecclesiæ quæ in his quæ sunt fidei errare non potest: & hoc sufficit nobis. Euangelistæ non curauerunt tradere nisi necessaria ad salutem, vt de  baptismo, poenitentia, eucharistia, quæ   sunt sacramenta necessaria. De confirmatione verò  & extrema vnctione proptereà siluerunt, quia non sunt necessaria ad salutem: quanuis Marci. 6. videatur fieri de hoc sacramento mentio cum   duodecim vngebant infirmos oleo.

  
 vnctionis extremæ effectus
  
 ¶ QVÆritur, quis sit effectus huius  sacramenti? Respondeo quod hoc sacramentum non imprimit characterem,  & ideò est iterabile. Patet, quia in concilio Florentino dicitur quod  solum tria sacramenta imprimunt characterem,  baptismus, confirmatio, & ordo. Secundò dico quòd effectus principalis huius sacramenti est remissio peccatorum,   minus principalis est sanitas corporis.  Dicente Iacobo, & alleuiabit eum dominus, & si in peccatis fuerit dimittentur ei. Sed tota difficultas est, ad remissionem quorum peccatorum ordinetur. Ricardus, Bonauentura, Scotus,  Durandus, & Maioris, dicunt quòd ordinatur ad remissionem venialium. Sed  contra quia contra venialia sunt multa remedia, & faciliora, vt aqua benedicta, oratio dominica, tunsio pectoris &c  & in ceremonijs huius sacramenti, vna  est confessio generalis, in qua remittuntur venialia, ergo non ordinatur ad remissionem venialium. Item quia si ordinaretur ad remissionem venialium  deberet conferri sanis. Dico igitur cum   Sancto  Thoma  quod ordinatur ad reliquias peccatorum, quæ sunt, debilitas potentiarum,  tristitia, & alia quae impediunt animam    cogitare de Deo. Et proptereá confertur hoc sacramentum infirmis vt possint facilius resistere tentationibus demonum, quæ tunc maximè insurgunt,  & remotio illa est exhilaratio cordis  vt habetur in capit. vnico de sacra vnctione. Idem dicit etiam Palude. Non   negamus tamen quin remittat venialia, imo & aliquandò remittit mortalia. In peccato ergo sunt tria, macula,  poena, & reliquiæ. Ad tollendam maculam, in ingressu nouæ vitæ ordinatur baptismus. Post perditam verò  vitam spiritualem ordinatur poenitentia  ad tollendam maculam. Ad poenam verò   non est aliquid de per se ordinatum. Manet ergo ad reliquias peccatorum extrema vnctio. Et reliquiæ istæ sunt quædam qualitates infectiuæ animæ, & naturalis impotentia, & ineptitudo quae remanet post peccatum ad exercendum bona  opera, &  ligamen  quoddam  animæ ad opera   virtutis, quod prouenit á peccato. De  secundo effectu qui est sanitas corporalis, dicitur in concilio Florentino quod   non semper sequitur, sed quandò ex  pedit infirmis bene valere.

  
 Extrema vnctio est vnicum sacramentum.
  
 ¶ QVÆritur, cum hic sint multæ vnctiones, & multæ formæ, an vnctio sit  vnicum sacramentum, vel plura? Respondeo secundum  omnes  quod est vnum  sacramentum: sicut vnum artificale, vt vna  domus, & vna curatio quæ fit in radicibus peccatorum, hoc est in quinque  sensibus. Sed quares in qua illarum  vnctionum datur gratia? Respondet  sanctus Tho. quòd in vltima.

  
 Oleum oliuarum est materia sacramenti vnctionis.
  
 ¶ QVÆRItur, quae sit materia huius sacramenti? Respondeo  quod omnes conueniunt quòd est oleum. Et habetur  ex verbis Iacobi. 5. orent super eum  vngentes eum oleo. Et in capit. vnico  de sacra vnctione. Et in concilio Florentino. Et ratio conuenientiæ est quia   hæc curatio est vltima, & debet esse  perfecta: ac debet significare spem qua  tunc infirmus maximè, indiget quæ   quidem spes significatur per lenitatem olei.  Oleum enim est optimum ad curandum  quia maximè  penetratiuum est. Nomine autem olei intelligitur oleum oliuarum: sicut nomine panis intelligitur   triticeus, & nomine vini, vitis. Sufficeret autem oleum rosaceum nisi sit multum corruptum. Et in ca. vnico de sacra  vnctione præcipitur quòd non mittatur   balsamum. Idem habetur in concilio  Florentino. Hoc autem oleum de necessitate praecepti debet esse benedictum ab episcopo: vt patet in dicto ca.  vnico. Ratio quare debet esse benedictum est, quia materia omnium sacramentorum habentium materiam praeter actus recipientis, debet esse consecrata, seu sanctificata: quia est instrumentum ad conferendam sanctitatem.   Materia autem sacramentorum quibus  Christus vsus est non indiget alia sanctificatione: quia per contactum sui sacratissimi corporis eam sanctificauit, vt  aquam in baptismo, panem in eucharistia. Materia verò extremæ vnctionis,  & materia confirmationis indigent benedictione: quia his sacramentis  non est  vsus Christus. Posset autem simplex sacerdos ex commissione papae oleum consecrare, ut tenet Palude, Scotus, & Caietanus. 3. parte questione. 72. arti. 3.

  
 Oleum vnctionis oportet esse consecratum
  
 ¶ QVÆritur, an esset verum sacramentum si quis vngeret oleo non consecrato? Palude, &  Durand. dicunt  quod papa non posset vngere oleo non consecrato. Caietanus dubitat, an consecratio olei sit de necessitate sacramenti. Et  ideò  probabiliter credo, quod non est de necessitate sacramenti licet sit de necessitate  praecepti, patet quia Iaco. 5. est expressa  materia huius sacramenti, & forma   & minister: & tamen nulla fit mentio   de consecratione olei, ergo. Item in ca.  pastoralis de sacramentis non iterandis, Innocentius tertius requisitus, an  ille qui erat confirmatus oleo non benedicto, esset iterum confirmandus?  Respondit nihil est iterandum sed cautè  supplendum quod in cautè fuit ommissum, ergo non erat repetenda forma: ac proindè fuit verum  sacramentum.  Et eadem ratio erit de extrema vnctione.

  
 Forma sacramenti vnctionis.
  
 ¶ QVÆRitur, quæ sit forma huius  sacramenti? Respondeo  quod forma est deprecatiua quam nunc tenet ecclesia. Quia  ex Iacobo patet sic debere esse cùm dicat, orent pro eo, oratio autem idem est  quod deprecatio. Ratio verò quare forma huius sacramenti non est indicatiua sed deprecatiua est, quia iam infirmus est à se destitutus, & eget aliorum   precatione. Item quia iam transit ad  alium forum & commendatur alteri   foro per hoc sacramentum. Forma ergo qua nunc vtitur ecclesia est de necessitate præcepti: vt patet in concilio  Florentino. Secundò dico, si aliquae   ecclesiæ vtantur forma indicatiua, videtur pium quòd sufficiat. Et hoc etiam   ponit Ricardus, &  Durandus quia aliâs  ecclesia non permitteret tantum errorem. Quanuis Capreolus non putet  esse probabile quod aliquæ ecclesiæ vtantur forma indicatiua tantum. Tertiò   dico, quod ecclesia posset mutare formam   dummodo esset deprecatiua: quia Iacob  non dicit nisi orent. Est ego forma, per  istam  vnctionem  & suam pijssimam misericordiam indulgeat tibi Deus quicquid deliquisti per visum auditum  &c.

  
 Vnctionis sacramentum non est de necessitate salutis.
  
 ¶ QVÆritur, vtrum hoc sacramentum   sit de necessitate salutis? Respondeo  secundum  omnes  quod non, sed sola tria baptismus, eucharistia, poenitentia, quæ ordinantur ad gratiam & remissionem   peccatorum. Duo alia sunt quibus nolle vti esset peccatum mortale, vt confirmatio, & extrema vnctio. Alia duo  sunt quibus licet nolle vti, vt matrimonium, & ordo. Vnde si quis etiam ex negligentia non reciperet extremam  vnctionem  non peccaret mortalitèr. Si verè ex comtemptu, peccaret mortalitèr: vt  si quis supposita fide huius sacramenti   nollet vti illo. Ita tenent  omnes, &  Caietanus

  
 Minister sacramenti vnctionis est omnis sacerdos
  
 ¶ De ministro verò huius sacramenti  dico quòd est omnis sacerdos: vt patet  ex verbis Iacobi. Et quia hoc ordinatur   ad remissionem peccatorum &  omnis   sacerdos potest peccata remittere, ac  proindè quilibet sacerdos potest hoc  sacramentum ministrare, non ex commissione  prælatorum sed ex officio: quia hoc  non  pertinet ad iurisdictionem. De iure verò  &  non  de necessitate sacramenti requiritur quod sit proprius sacerdos. Sed proprio   sacerdote deficiente quilibet sacerdos   (praeter religiossos) in necessitate potest   & debet communicare infirmum & vngere.

  
 Vnctionis sacramentum infirmis dandum.
  
 ¶ QVÆritur, an sanis debeat hoc sacramentum conferri? Respondeo secundum. S. Tho. & alios, quod non. Patet  ex verbis Iacobi, infirmatur quis in  vobis. Item quia hoc sacramentum est curatiuum, & exterius debet significare  quod interius facit: curatio autem solis infirmis conuenit, ergo soli illi debent inungi. Si autem quandó vnguntur moriantur non procedatur vlterius.  Si vero sit dubium vngat sub dubio dicens si es mortuus non te vngo, si veró non est mortuus, per istam vnctionem & suam pijssimam &c.

  
 Infirmi in mortis periculo sunt vngendi sed non omnes.
  
 ¶ QVÆritur, vtrum  omnes infirmi sint vngendi? Respondeo  quod  communis  sententia est  quod solus infirmus qui est in periculo mortis probabili est capax huius sacramenti.   Probat. S. Tho. quia hoc sacramentum  est   vltima medicina: vt etiam sonat ipsum   nomen extrema vnctio, ergo est adhibenda quando non est aliud remedium, nec  spes. Nec tamen infirmi omnes qui sunt in tali periculo sunt vngendi. Nam primò   excipiuntur pueri: quia in ipsa forma  dicitur indulgeat tibi Deus quicquid  deliquisti. Et eadem ratione excipiuntur perpetuo dementes, quia nunquam   peccauerunt actualiter. Nec beatissima virgo esset vngenda, quia caruit omni peccato. Is autem qui adultus baptizatur, si illico infirmetur ad mortem  est vngendus, vt tenet Palude, &  Hostiensis quia instant ei magna certamina. Excipiuntur etiam damnati ad mortem quia non sunt iam capaces salutis  corporalis, qui est vnus effectus huius  sacramenti. Excipiuntur etiam furiosi & amentes qui habent dilucida interuala: nisi fuerint bonæ vitæ  & formalitèr illud petierint. Hoc est propter defectum venerationis.

  
 Infirmi in quibus corporis partibus vngendi.
  
  ¶ QVÆritur, in quibus partibus est  vngendus infirmus? Videtur quod in omnibus, quia significat hoc sacramentum   perfectam animæ curationem, ergo  debet vngi in toto corpore: quia anima est in qualibet parte corporis. Respondeo, quod in medicationibus corporalibus applicantur medicinæ  non omnibus partibus quæ dolent, sed vbi est  radix morbi. Et quia tres sunt radices  morbi spiritualis: videlicet ratio dirigens, appetitus mouens &  prosequens,  & principia rationis per quæ intelligit, sunt sensus (nihil enim in intellectu quin prius fuerit in sensu) ideó vnguntur omnes sensus. Principium verò mouens appetitum est dilectio: vnde vnguntur renes vbi viget dilectio. Foeminæ verò propter honestatem, nec  in renibus, nec in ventre sunt vngendæ.   Pedes verò vnguntur quia sunt prosecutiui & executiuè se habent. Vnctio   quidem in sensibus est de essentia, non  autem vnctio in renibus. Quia principium   dirigens est principium  omnium aliorum.  Et ideò in aliquibus partibus non  vnguntur: & melius esset quòd non esset in  vsu. At mutilati vnguntur in partibus  proximis. Et etiam ceci à natiuitate sunt  in oculis vngendi. Quia tales possent  per aliquas sensationes desiderare videre mulieres.

  
 Vnctionis sacramentum iterabile.
  
 ¶ QVÆritur, vtrum hoc sacramentum sit iterabile? Respondeo, quod sic in  diuersis infirmitatibus. Quia non habet  effectum  perpetuum, & per iterationem  non   fit iniuria sacramento, quasi insufficiens   sit. In eadem  etiam infirmitate potest iterari.  Quia habet pro materia infirmitatem periculosam: & sic quotiescumque sit in periculo mortis, putâ si conualesceret et  iterum perueniret ad periculum mortis  esset vngendus. Et haec de extre  ma vnctione sint satis.



    ¶ Sequitur sacramentum ordinis de  quo Magister & doctores tractant in. 4. d. 24. & deinceps
  
  
 PRIMO igitur quæritur, an omnes septem ordines sint ex institutione diuina? Postquam Magister egit de sacramentis quae  spectant   ad priuatum remedium singulorum  fidelium, hic incipit tractare de sacramentis quae dantur in officium &  bonum  commune vt ordo, et matrimonium. Respondetur igitur primò quòd de sacerdotio  & diaconatu nemo est qui ambigat  quin sint à Christo instituti, nec hæretici hoc negant. Sed de alijs est dubium.  Et Magister quidem dicit quòd Christus reliquit omnes illos ordines seruandos in ecclesia. Et Palude. 4. dist. 24.  quæstio. 1. tenet quòd omnes septem  ordines sunt ex institutione diuina.  Ita etiam. S. Tho. videtur sentire, quia  hic dicit quód omnes septem ordines   conferunt gratiam ex opere operato,  quod non posset esse si ab ecclesia essent instituti. Respondetur in primis, quod isti  septem ordines non sunt nouum  inuentum vt putant hæretici, sed est antiquissimum institutum quo nullum est antiquius. Quod probatur testimonijs sanctorum. Anacletus qui successit Clementi in cap. 2. sui decreti dicit episcopus Deo sacrificans testes secum habeat  & plures quam alij sacerdotes, in solennioribus diebus habeat tres, aut quinque   diaconos & subdiaconos atque reliquos ministros qui sacris induti  &c. Ecce meminit diaconorum, &  subdiaconorum, &  aliorum. Et Ambrosius etiam super  illud Ephe. 4. ipse dedit quosdam  quidem   apostolos, alios euangelistas, fundat omnes ordines in sacra scriptura. Et Eusebius lib. 6. Ecclesiasticæ historiæ ca. 33  recitat epistolam Cornelij ad Fabianum   antiochenum in qua numerat omnes   ordines ecclesiæ, qui quidem præcessit nos mille annis & supra. Et Hieronymus in argumento quod præponitur   epistolae. 1. Thesaloni. dicit, hos Thesalonicenses collaudat apostolus scribens   eis per Titum diaconum, &  Onessimum accolitum. In sacra verò scriptura  non est de omnibus mentio. Possumus  igitur dicere quod  omnes hi ordines fuerunt  instituti à Christo in particulari ipso  viuente, vel saltem generalitèr. Quia  Christus dedit potestatem ecclesiae  constituendi ministros, &  consecrandi eos  ad sacrificium eucharistiæ. Et ad hunc   sensum omnes hi ordines sunt instituti à Christo per hoc quod dedit potestatem ecclesiæ  consecrandi, &  ordinandi   ministros quotquot viderit expedire.

  
 Ordines omnes, an sint sacramentum.
  
 ¶ QVÆritur, vtrum ordo sit sacramentum? Respondetur  & est conclusio catholica, ordo est sacramentum. Patet quia in  concil. Florenti. numeratur inter septem    sacramenta. Sed est dubium vtrum omnes   ordines sint sacramenta? Durandus dicit quod solum sacerdotium per quod datur  potestas spiritualis est sacramentum. Alij  autem ordines sunt quaedam  sacramentalia.   Adducit ad hoc multas rationes in. 4.  d. 24. q. 2. quas ibi poteris videre. Contrarium tenent  omnes doctores, videlicet quod   omnes ordines sunt verum sacramentum.  Hoc asserit. S. Tho. Albertus mag. Bonauent. Almain, Maio. Palu. &c. Et patet quia quilibet ordo est sacræ rei signum, & in eo datur aliquid spirituale: quia  si alij ordines essent sacramentalia, darentur simul cum sacerdotio. Sed ritus  ecclesiae est in contrarium: imo multi recipiunt minores ordines nolentes vlterius  progredi, ergo. Ego nisi esset opinio tantorum  doctorum in contrarium  mallem tenere cum  Durandum. nescio enim quid cogat po  nere quatuor ordines minores esse sacramentum. Nam  quae potestas est illa spiritualis in accolito, deferre cereos & offerre materiam subdiacono? Item prima tonsura nec est sacramentum, nec propriè   ordo, & in hostiario qui habet aperire  fores ecclesiæ  &c. Sed tamen quia omnes  oppositum  tenent  non  auderem hoc tenere. Caieta. in. q. quam fecit de ritu ordinis tenet cum Durando quòd solum sacerdotium est ordo, &  sacramentum  à Christo institutum, omnia verò alia sunt sacramentalia. Idem videtur dicere. 3. p.  q. 64. ar. 3. 1. Dico igitur ad hanc quæstionem  quod tenenda est communis opinio.  Secundò dico, quod opinio Durandi, &   Caietani est probabilissima scilicet quod   solum sacerdotium est sacramentum, vel  saltem  quod quatuor minores ordines non  sunt sacramentum. Hoc probatur, quia sacramentum est de iure diuino, sed non  omnes ordines sunt de iure diuino, ergo.  Probatur minor, nam ca. à multis de aetate  & qualitate ordinandorum  Innocentius vir doctissimus allegans Vrbanum   papam dicit. Vrbanus ait quod solùm presbyteratus & diaconatus sunt sacri ordines, &  quod illi solùm leguntur fuisse in primitiua ecclesia. Et illa sententia Vrbani habetur ca. nullus. d. 60. &   in dicto ca. à multis dicit Innocentius  tertius, subdiaconatus hodie inter sacros ordines computatur, ergo non anteà. Item. 1. Timothe. 3. & ad Titum. 1.  Paulus describit mores episcoporum  & diaconorum: & nihil dicit de subdiaconis, nec de alijs minoribus ordinibus. Fuit tamen mentio de minoribus ordinibus apud Dionysi. ca. 3. ecclesiasticæ Ierarchiæ vbi etiam meminit de hostiarijs. Et beatus Ignatius martyr epistola. 8. ad Antiochenos cum duceretur ad martyrium. Saluto sanctum   presbyterum vestrum, saluto diaconos, subdiaconos, accolitos, exorcistas  &c. Et est determinatio concilij Laodi. cap. 23. & Calced. ca. 14. & Cartha  ginensis tertij capite. 16. & Carthaginensis quarti ca. 6. & Tolletani primi capi. 28. in omnibus his aprobantur   minores ordines. Et in epistola secunda beati Clementis decretum Innocentij. Et decretum Zozimi cap. 3. sunt ergo minores ordines ab antiquo in ecclesia. Et sic est probabile  quod  sunt de iure  diuino, &  per consequens sacramentum.

  
 In sacramento ordinis requiritur materia.
  
 ¶ QVÆRITVR, vtrum in hoc sacramento requiratur aliqua materia?  Respondetur  quod sic. Quia omnia sacramenta  constant ex rebus & verbis, vt ait Augusti. & Magist. Haec est omnium  sententia. Sed. S. Tho. ponit differentiam inter materiam aliorum sacramentorum  & materiam huius. Quia in alijs sacramentis tota efficatia est ab ipso Deo et  sacramento, sed in hoc efficatia est partim à ministro: episcopus enim dat potestatem. Idcirco in alijs sacramentis   materia concurrit vt det perfectionem  sacramento, quia minister nihil facit,  in hoc autem sacramento materia se  habet solùm materialitèr. Et licet in  hoc conueniant omnes non est tamen  mihi certum quod sit necessarium ex iure  diuino quod tradatur calix presbytero.

 Quia in scriptura non habetur quod fiebat nisi per manuum impositionem.  1. Timotheum. 4. &. 5. Nec etiam requiritur manuum impositio: vt patet in capi.  presbyter de sacramentis non iterandis. Ideò forsan solis verbis consecrat  episcopus sacerdotes & alios ministros.  Nolo tamen aliquod nouum asserere.

  
 In sacramento ordinis an requiratur contactus materie
  
 ¶ QVÆritur, supposito quod requiratur  materia, an sit necessarius contactus  materiæ, putâ calicis, vel libri? Caieta.  quodlibeto. 1. q. 16. dicit quod sine dubio  requiritur realis contactus: nec hoc debet haberi pro opinione. Quia in omnibus alijs sacramentis vbi est materia   requiritur contactus realis: vt in baptismo, confirmatione, & extrema vnctione, ergo etiam hic. Et hoc etiam  significatur   in forma, quia dicitur accipe calicem,  vel librum. S. Tho. in additionibus. q. 34.  ar. 5. 3. relinquit hoc sub dubio. Et credo quod posset sustineri quod  non est necessarius iste contactus. Nec ego damnarem   eum qui negligentia vel alia ex causa  non tangeret calicem, & haberem eum   pro sacerdote. Quia tempore apostolorum non erat necessarium nisi imponere manus. De alijs minoribus ordinibus non est dubium nisi quod  non requiritur. Verum est quód si deficeret  illud per quod ecclesia intendit tradere officium, quod non haberet illud. Durandus dicit, quòd in suo episcopatu  non tradebatur liber diaconis. Sed sequenda est communis opinio. Iste autem  contactus debet esse simul cum verbis, vt verificetur forma quæ de præsenti dicit   accipe. Sed satis est quod sit ibi simultas  moralis: sufficit enim, quod post verba sine  multa mora succedat contactus.

  
 ordo imprimit characterem.
  
 ¶ QVÆritur, an ordo imprimat characterem? Respondeo  quod sic, quia character  est potestas ad aliquid  spirituale: & hic datur   potestas circa sacramentum  eucharistiae   Et ita etiam habetur in concilio  Florenti.  Et de sacerdotio non est dubitandum. De  alijs si non sunt sacramenta non est opus dicere quòd imprimant  characterem

  
 In ordinibus recipiendis
  
 ¶ QVÆritur, an sit ordo in his sacramentis? i. an possit fieri diaconus qui  non est subdiaconus? Respondeo  quod est  præceptum quod seruetur ordo, & qui illum non seruaret peccaret mortalitèr.  Secundò dico quòd iste ordo non est  de necessitate sacramenti. Patet in ca.  vnico de clerico ordinato per saltum. Et  qui sic est ordinatus debet suscipere  ordines quos omissit dumtaxat à quocunque ordine incipiatur. Si autem   non sit baptizatus & susceperit ordinem non est ordinatus: vt patet in cap.  veniens de presbytero iam ordinato &   non baptizato, vbi præcipitur quòd baptizetur &  iterum ordinetur. Si autem  ordinetur antequam sit confirmatus ordo tenet. Et puto quôd qui ex negligentia hoc praeteritet  non peccaret mortalitèr, licet male faceret. Quia non inuenio præceptum aliquod.

  
 ordines recipiens in peccato mortali an peccet mortaliter.
  
 ¶ QVÆRItur, an qui suscipit ordines in peccato mortali peccet mortalitèr? Respondeo quòd si suscipiat sacerdotium peccat mortaliter, & est sacrilegus. Idem est de alijs ordinibus si  sint sacramenta. Si autem non sint sacra  menta, videtur quod non sit mortale, licet  sit graue peccatum, maxime si suscipiat  diaconatum qui ordinatur proximè   ad eucharistiam. Sed vtrum peccet mortalitèr qui exercet officia sua in peccato mortali? de sacerdotio clarum est.   De alijs ordinibus si sunt sacramenta  est mortale. Et quia hoc communiter  non tenetur quod tales peccent mortalitèr  ideò verisimilius est quòd hæc non sint  sacramenta. Nihilominus (citra mortale) grauitèr peccat talis.

  
 Ordinum collator quis sit.
  
 QVÆritur, quis sit collatur huius sacramenti? Sanctus Tho. cum alijs dicit quòd  solus episcopus est minister ex officio suo.  Patet quia solus episcopus potest consecrare   templa, vasa et vestes sacras, sed homo  magis dicatur diuino cultui per susceptionem ordinis quam illa, ergo. Item patet ex capit. quanto extra de consuetudine. Sed vtrum conferre ordines possit committi non episcopo? Respondeo  de minoribus ordinibus iam in iure est  collata potestas aliquibus non episcopis. Possunt enim minores ordines conferre presbyteri cardinales, & aliqui  abbates sancti Benedicti circa monachos suos, & laicos sibi subditos. Vt   habetur. 21. d. cap. 1. &. 2. Et. d. 69. ca. quoniam.  Et de ætate & qualitate. ca. cum contingat, & ca. abbates de priuilegijs li. 6. &   in multis alijs locis iuris. S. Tho. 3. p. q.  72. ar. 11. &. 4. d. 7. q. 3. ar. 1. quæstiuncu.  3. ait quod solus episcoppus habet ex officio suo  conferre ordines, & quòd episcopus  non potest committere non episcopo potestatem conferendi ordines, etiam minores: & si committeret nihil esset factum.   Papa verò potest committere sacerdoti  collationem minorum  ordinum: & re vera iam commissit. Quartò dicit. S. Tho.  quòd collatio ordinum etiam minorum   non potest committi non sacerdoti, nec  collatio maiorum ordinum potest committi nisi episcopo dumtaxat. Idem tenet Palude. 4. d. 7. q. 4. conclusione. 2  Nam episcopus & papa non habent  maiorem potestatem circa corpus Christi verum quàm sacerdos: licet circa  corpus Christi mysticum quod est ecclesia papa habeat plenissimam potestatem ac proinde illa quæ  spectant ad  corpus Christi mysticum subsunt po  testati papæ. Et quia potestas conferendi ordines est solùm potestas circa corpus Christi mysticum, ideò papa potest committere alteri talem potestaté.   Quia verò potestas supra corpus Christi mysticum præsupponit potestaté  supra corpus Christi verum, ideò papa non potest committere potestatem  conferendi ordines nisi sacerdoti, qui  solus habet potestatem supra corpus  Christi verum.

  
 Papa an possit committere sacerdoti potestatem  conferendi maiores ordines
  
 ¶ QVÆritur, vtrum papa possit committere  potestatem conferendi maiores ordines sacerdoti non episcopo? S. Tho.  & Palu. &  omnes dicunt quòd non, nihilominus (vt fertur) papa de facto commissit quibusdam  abbatibus. S. Benedicti.   Saltem de subdiaconatu vidi ego bullam papæ  quibusdam  abbatibus ordinis   Cisterciensum concedentis quod possent  conferre subdiaconatum. Et alij dicunt  quod diaconatum etiam. Si hoc ita est, ego  dico quod factum tenet, excepto sacerdotio: aliâs esset intolerabilis error. Quamuis de hoc dubitet Maioris dicens  quod papa extendit potestatem suam, & quod  securius esset ab alio sumere. Sed puto illud securum & sine scrupulo.
  
 ¶  SED quæritur vtrum episcopi hæretici, scismatici, aut excommunicati, possint  ordines conferre? Respondeo, quôd  peccant tám recipientes, quám ipsi conferentes, nihilominus tamen veros ordines, & verum sacramentum conferunt non est dubium.

  
 Fœmina ordinari non potest.
  
 ¶ QVÆritur de impedimentis ordinandorum, vtrum foemina possit ordinari. Respondeo  secundum  omnes quòd non. Probat. S. Tho. quia ordinati in ecclesia  præficiuntur alijs, foeminæ verò officium est subesse. Et prohibitum est eis   in ecclesia loqui, quod est officium sacerdotum. Item secundum Paulum. 1.  Corinth. 11. mulieres non debent tonderi, sed initium ordinis est tonsura, ergo.

  
 Pueri, an possint ordinari.
  
 ¶ DE pueris verò  non habentibus vsum   rationis dicit. S. Tho. quod esset contra  præceptum eos ordinare saltem maioribus ordinibus, quia minoribus permititur in septenio. Secundò dicit quod si puer  in cunis ordinaretur in sacerdotem esset  verè ordinatus. Quia hoc sacramentum   non requirit actum ex parte suscipientis   sicuti & baptismus &  confirmatio. Homicida autem post baptismum non potest ordinari ex traditione ecclesiæ. Si  autem de facto ordinetur tenebit

  
 Homicida et mutilator non potest ordinari nisi occidat in  sui defensionem inculpabilem.
  
 ¶ PER homicidam vèrò intelligitur  in proposito, omnis voluntariè occîdens, aut mutilans alium, vel se ipsum  post baptismum: siue id fiat licitè, siue  illicitè, omnis talis est irregularis, vt iudex, lictor, & etiam mandans, præcipiens, consulens vt aduocatus. Et extenditur hæc irregularitas ad eos qui committantur malefactorem seruantes ne  rapiantur illi qui sunt morte plectendi, quia quodammodo cooperantur homicidio. Nescio tamen an hoc sit expressum in iure, si non est nollem eos  condemnare: nisi proptereà  quod qui concommittantur sic sunt causa mortis, quod   non sequæretur mors si ipsi non custodirent reum. Qui autem pugno extrahit  dentem non dicitur mutilator, ac proindè nec est irregularis: quia poenæ iuris sunt restringendæ non ampliandae   De illis qui sunt causa quod alij citiús moriantur, vt assistentes infirmis, &  vertentes illos, dico quod si hoc faciant hoc prætextu vt citiùs moriatur, fortè manent  irregulares. Si veró bona fide id faciant   non puto eos incurrere irregularitatem   quæ est grauissima ecclesiae poena. Si  autem  quispiam se defendendo alium occîdat, antiquitus &  tempore. S. Tho. erat  irregularis, vt ipse ait. 3. p. q. 39. arti. 4.  Sed hoc reuocatum est per nouam  clementinam si se defendat cum moderamine inculpatæ  tutelæ. Et talis non erit  irregularis, sed poterit illotis manibus  celebrare. Ecclesiastici quoque ponentes iudices, & exhortantes vt seruent  iustitiam, non sunt irregulares. Non  defendens autem alium qui occîditur  si ex officio tenebatur defendere,  est irregularis. Si verò non tenebatur  ex officio non erit irregularis.

  
 Clericis tonsura conuenienter datur.
  
 ¶ QVÆritur, de annexis ordini. Primò de tonsura, an sit conueniens  quod ecclesiastici tondeantur? Sanctus Tho. &  omnes  dicunt esse conueniens. Primó ratione figuræ, nam significatur ecclesiasticos esse  reges: iuxta illud Petri, vos autem genus  electum, regale sacerdotium. Et figura  circularis est perfecta, significat perfectionem quam habere debet supra   omnes alios, qui debet regere in spiritualibus. Tondentur autem in superiori parte, ne mens eorum temporalibus   impediatur à diuinis contemplandis.  Vel vt ait Beda, & Rabanus gestamus   coronam non quia apostolus Petrus  sic attonsus est, sed propter passionem  Christi in qua ipse coronam spineam  portauit. In concilio Tolletano. 4. sub  Isydoro cap. 41. reprehenduntur omnes clerici qui in summitate capitis modicum circulum tondebant, & dicitur  quód iste est modus hæreticorum, &   mandatur quòd detonso superius toto capite, inferius solum circulum coronæ relinquant. Haec in Hispania seruabantur, iam omnia lapsa sunt in deterius.  Tonsura autem ista non est ordo secundum sanctum Thomam. Nam ordines  non dantur sine celebratione missæ,  tonsura autem datur extra celebrationem. Item quia per tonsuram nulla potestas particularis spiritualis datur, nec  tonsura ordinatur ad eucharistiam ad  quam omnes ordines diriguntur: & sic  propriè loquendo non est ordo, quanuis in cap. cum contingat, de ætate &   qualitate ordinandorum, clericatus vocetur, sed capitur ibi ordo largè. Est  autem Hispaniae magnus abusus quòd  tonsurantur sine quacunque intentione veniendi ad chorum. Et ego non  dubito quin peccent plusquàm venialitèr episcopi qui hoc sciunt, &  tamen   de hoc non poenitent. De dignitate  episcoporum cardinalium, quàm antiqua sit, & vtrum dignitas episcoporum sit iure diuino maior quàm coeterorum sacerdotum. Quia raro  hac scientia fideles indigent   nihil in presentiarum   ponendum iudicaui
  
 Et hæc de ordine dicta  sufficiant.



    ¶ Sequitur de sacramento  matrimonij.
  
 DE sacramento ma  trimonij tractat  Magister. 4. distinctio. 26. & reijcit illud in vltimum locum quia minus spiritualitatis habet.  Vel quia prius tractandum erat de sacramentis quæ ordinantur ad propagationem spiritualem, & postremò   de matrimonio quod quidem ordinatur ad propagationem corporalem  seu temporalem.
  
 Matrimonium est sacramentum.
  
 ¶ QVÆRITVR, in primis  vtrum matrimonium sit sacramentum? Respondeo quód sic, & non est  dubium. Nam Ephesios. 5. dicitur sacramentum hoc magnum est: ego autem dico in Christo & ecclesia. Et ita  etiam determinatur in concilio Florentino sub Eugenio. 4. Vtrum autem conferat gratiam? Respondeo, quod ex  eo quod est sacramentum confert gratiam non ponentibus obicem, & ritè   suscipientibus, vt determinatur in concilio Tridentino sesione septima capitulo. 6. 7. &. 8. Instituit autem Christus hoc sacramentum Matthæi. 19.  quando illud commendauit, &  praecepit inseparabilitatem dicens: quos Deus coniungit &c. ex quo, & ex traditione apostolorum & magis ex traditione ecclesiæ habemus quod matrimonium sit sacramentum.

  
 Matrimonium per procuratores contractum non  est sacramentum.
  
 QVÆRITVR, vtrum  matrimonium contractum   per procuratores sit sacramentum? Respondet  Caietanus quod non. Quia  nullum sacramentum potest confici  per procuratores. Item quia receptio  gratiæ est actus personalis, & non   potest dari vni pro altero: sed in quolibet sacramento nouæ legis confertur  gratia, ergo. Dicimus tamen  quod licet talis contractus  non sit sacramentum, est tamen verum  matrimonium. Et ita factum fuit Genesis  24. per Heliezer seruum  Abraham  & patrem Rebecæ. Dicit Caietanus quòd facilius posset papa dispensare in hoc matrimonio, quám in eo quod est sacramentum contractum, scilicet inter præsentes & per verba de præsenti.

  
 Matrimonii materia & forma
  
 ¶  SED cum in omni sacramento inueniatur materia & forma, quæritur  quæ sit materia, & quæ forma huius  sacramenti? Palude. 4. d. 26. ait quòd  coniuges se habent vt materia, & verba vt forma. Capreo. d. 26. dicit hoc esse probabile. Melius tamen dicitur cum   Sancto  Thoma quòd verba vnius coniugis sunt   materia, & verba alterius sunt forma  putâ verba quæ primò proferuntur  sunt materia, & quæ proferuntur vltimò sunt forma, quia perficiunt sacramentum. Ita ait. S. Tho. 4. d. 26. q. 2. art.  1. 2. &. 4. d. 1. q. 1. ar. 1. quæstiuncula. 5. 2.  Et ita tenendum est sine dubio.

  
 Matrimonium est obligatio mutua inter virum & vxorem.
  
 ¶ QVÆritur, cum in matrimonio inueniantur quatuor, scilicet consensus  contractus, mutua obligatio, vinculum   & copula carnalis, quod horum sit matrimonium? Respondeo primò quòd  non est copula carnalis. Nam inter mariam & Ioseph fuit verum matrimonium sine tali copula. Secundò dico quod   nec consensus est matrimonium. Patet quia matrimonium semper durat,  consensus verò non semper durat. Et  si dicas quod durat virtualitèr, dico quod hoc  nihil est, quia aliquando poenitent ambo, & dolent de matrimonio. Tertiò   dico quod nec ipse contractus est matrimonium. Quia contractus non est nisi expressio consensus, sed consensus  non est matrimonium, ergo nec expressio illius. Item quia matrimonium   semper durat estque inseparabile, contractus verò  finitur. Restat igitur quod matrimonium est vinculum  & obligatio illa mutua inter virum &  foeminam. Patet quia matrimonium nihil aliud sonat  quam organum quoddam &  instrumentum   ordinatum ad procreandos liberos, sed  vinculum istud quod ponimus ad copulam carnalem inter virum & vxorem requiritur, & est necessarium &   sufficiens ad procreationem liberorum   ac eorundem instructionem ergo, illud est matrimonium. Istam mutuam  obligationem ponit Paulus, prima  Corinthiorum. 7. mulier potestatem  sui corporis non habet, sed vir: similiter & vir potestatem sui corporis non   habet sed mulier &c.

  
 Consensus in matrimonio necessarius.
  
 ¶ QVÆritur, de causa huius vinculi  vtrum ad hoc vinculum  causandum requiratur & sufficiat consensus? Respondetur  quod    consensus requriitur & est omnino necessarius & sufficiens causa matrimonij: & in hoc omnes doctores conueniunt.  Sed dices nemo erit certus de matrimonio, quia nemo potest esse certus  de consensu alterius coniugis. Respondeo, quod  non requiritur quod habeamus certitudinem euidentiæ, aut fidei de consensu alterius, sed sufficit certitudo moralis ad securitatem conscientiarum.

  
 Dubitans de consensu coniugis quid facturus.
  
 ¶  SED quid si vnus coniugum habeat certas coniecturas quód alter coniux non consensit, vt quandò quis contraxit  cum puella quæ omnino respuebat tale coniugium, tamen victa fuit à  parentibus, an talis possit exigere & reddere debitum? Scotus. 3. d. 4. & alij doctores dicunt, quod quando non constat quòd  fuit timor cadens in virum constantem,  & quòd ex tali metu consensit, si illa  dixit quòd accipiebat eum in virum,  deponenda est conscientia, & licitum   est reddere & exigere debitum: &  non   est dubium de hoc. Si autem non possit conscientiam deponere, quia vidit  maximam resistentiam puellae, & modo dicit se non consensisse, dico quòd  hac conscientia durante, nec potest petere, nec reddere: imo dico quod in tali casu esto illa petat, non potest vir reddere debitum, nec peccat per hoc: sed debet illi dicere quòd consentiat modo.  Et si consentit, benè  quidem. Si autem dicat quod nec tunc vult consentire, non potest exigere, nec reddere: non est dubium.   Si autem sit dubium pro vtraque parte  deponat conscientiam, & petat & reddat. Quod si non potuerit conscientiam   deponere, non poterit petere, nec reddat debitum. Si verò habuerit formidinem quòd illa non consensit, dico quod   sufficiet probabilitas pro altera parte,  & agat contra illam formidinem. Et  si in tali casu dicat quòd non consensit non credat ei: nam si crediderit non   poterit ad eam accedere. Et si illa petierit debitum faciat eam prius consentire  & posteà reddat.

  
 coniugum altero dicente se non  consensisse, an alter liber maneat.
  
 ¶ QVæritur quid faciendum quandò   aliquis contraxit cum aliqua secretè   & posteà ille negat matrimonium, &   contrahit publicè  cum alia, an illa prius  relicta possit contrahere cum alio? Respondeo, quod si illa habeat apparentias  quod ille non consensit secum in matrimonio: vt putâ quia erat magna inæqualitas inter illos, quia ille erat nobilis, & ipsa filia agricolæ, & ipse iurat  se non consensisse cum ea, tunc apparentia sufficiens est quòd non consensit: & sic illa poterit transire ad matrimonium aliud. Si tamen illa non potest   omnino credere nisi quòd consensit,  dico quòd cum illa conscientia non  potest accedere ad aliud  matrimonium.

  
 Consensus interior matrimonij debet exterius exprimi.
  
  ¶ QVÆritur, an requiratur quod  consensus interior exprimatur exterius ad  hoc vt fiat matrimonium? Respondeo  secundum omnes quòd sic. Patet apud.  S. Tho. 4. d. 27. q. 2. Et Palude ibi. q.  2. ar. 2. & Durandus ibi. q. 1. & Scotus  q. vnica. Et glosa cap. tuæ fraternitatis  extra de sponsalibus. Matrimonium  enim est sacramentum, at in sacramento oportet quod  interveniat aliquod signum   sensibile. Et in cap. cum apud de sponsalibus dicitur quod requiritur expressio  exterior non solum ad hoc quod cognoscatur, sed etiam ad hoc vt sit matrimonium. Item probatur quia nunquam homines se contraxisse putant donec pro  ferantur verba, quantuncunque cognoscant inuicem consensus interiores. Sufficiunt autem signa exprimentia hunc   consensum: & illa vocantur in proposito verba. Et etiam si pater loco puellæ dicat quòd sic, illa præ verecundia   tacente: hoc sufficit, non est dubium.  Si veró alius à patre exprimeret consensum puellæ, ipsa tacente & consentiente, sufficiet in foro conscietiæ. Sed  forte in foro contentiosso damnaretur & non admitteretur.

  
 Consensus  & verba de futuro non sufficiunt ad matrimonium
  
 ¶  SED vtrum ad matrimonium sufficiat consensus  & verba de futuro? Respondeo  quod non, sed requiritur quod  consensus   & verba sint de præsenti. Vt expressè   habetur in cap. tuae fraternitatis de sponsalibus, accipio te in meam in crastinum  & deinceps, non est matrimonium. Si  autem dix erit aliqua verba ambigua  quæ possunt habere duplicem sensum,  standum est in foro conscientiæ intentioni cum qua illa protulit: an scilicet dixerit ea animo contrahendit, an non.  In foro autem exteriori standum est  coniecturis.

  
 Verba proferens consensus sine consensu interiori non verè contrahit.
  
 ¶ QVÆritur, de illo qui contraxit  cum aliqua proferens exterius verba &    interius non habens consensum, an sit  matrimonium? Respondeo, quòd non.  Quia deficit consensus interior. Ideò   caueant sibi fatuæ  puellae. Sed vtrum  saltim talis teneatur eam ducere in vxorem? Scotus. 4. d. 30. q. 1. dicit omnino  quod sic: quia fecit illi iniuriam in illo contractu exteriori non consentiendo. Idem   dicit Adrianus, & Palude. Ideò ne putent isti nequam homines impune se  hæc scelera patrare. S. Tho. d. 27. q. 1.  arti. 2. quæstiuncula. 4. dicit quod in foro  conscientiæ non impugnè agit qui sic  deludit puellam. non tamen dicit quod tenetur  eam ducere. Nec qui  dicunt  quod tenetur eam  ducere sufficientèr probant. Timeo  tamen quòd est sicut illi dicunt, & est  verisimile, & vellem esset verum.

  
 Matrimonium contrahens de  praesenti ante copulam possit  religionem ingredi.
  
 ¶ QVÆRItur, vtrum qui contraxit  matrimonium possit ad religionem  transire? Respondeo, quòd postquam matrimonium est consumatum non potest.    Et ita tenent omnes doctores. Et est determinatio ecclesiæ. Probat. S. Tho.  quia nullus potest dare alienum, sed  consumato matrimonio neuter coniugum est sui iuris: iuxta illud Pauli vir  sui corporis potestatem non habet sed  vxor, ergo. Et de hoc sunt multa iura  in titulo de conuersione coniugatorum   Sed ab hac regula generali sunt exceptiones. Prima quando vnus coniugum {
         Post matrimonium consumatum quis possit religionem ingredi.        
}   commisit adulterium, alter potest transire  ad religionem libere: vt habetur expressè ca. agathose. 27. q. 2. Secunda exceptio  est si vterque coniugum voluerit profiteri religionem tunc licebit ambobus  ingredi eam. Est tamen notandum  quod de  licentia vnius coniugis alter potest transire ad religionem, dummodo ille qui  dat licentiam ingrediatur etiam religionem, vel sit in ætate senili in qua  non sit ei periculum continentiæ. Nam   si tale periculum ei immineret illa licentia nihil valeret, & professio alterius nulla esset. Si autem sit in ætate tam   senili quod iudicio prælatorum non sit ei  periculum de castitate, tunc potest dare licentiam  etiam si alter coniux maneat  in seculo. De istis sunt multa loca in iure videatis vos illa. Dicit etiam Palu. 4.  d. 27. q. 3. quòd quotiescunque licet viro transire ad religionem, licet etiam  ei transire ad sacros ordines in seculo.  In nullo doctore hoc inueni, & credo  quòd dicit verum, quia tunc nullum est  impedimentum. Vnde si vxor commissit adulterium, maritus potest promoueri ad sacros ordines etiam si non intret religionem. Et idem dicendum est  si vxor sit extra periculum incontinentiæ, & dederit viro licentiam.

  
 Post matrimonium ratum  & non  consumatum altero religionem profitente alter  potest transire ad secundas nuptias.
  
 ¶ QVÆritur, vtrum post matrimonium   ratum non consumatum liceat intrare religionem? Respondeo ex sententia omnium, & ex consuetudine & determinatione ecclesiæ, quòd sic: etiam altero coniuge reclamante. Hoc habetur  in cap. verum, & in ca. ex publico de conversione coniugatorum. Et facta professione alter coniux qui remanet in  seculo potest transire ad secundas nuptias. Hierony. dicit (& habetur in ca.  scribit. 27. q. 2.) de Machario quòd post  apparatum  nuptiarum  transijt ad hæremum.  Et in prologo  euangelij Ioannis, dicit quod   Christus assumpsit Ioannem á nuptijs. Idem dicitur de beato Alexio filio Epiphaniae

  
 Sponso vi matrimonium consumante, an sponsa possit ingredi religionem.
  
 ¶ QVÆritur, si sponsus vi consumauit matrimonium, an possit illa transire ad religionem eo inuito? Videtur quod   non, quia iam  matrimonium est consumatum.  In contrarium est quia ille fecit iniuriam,  ergo videtur quod talis iniuria debeat reparari: &  cum ipsa ante iniuriam possit ingredi, poterit etiam post acceptam  contumeliam. De hoc nihil vidi in iure determinatum. Ideò  probabilis  est  vtraque pars. Et ita   putat Durandus licet ei magis probabibile videatur quod non potest ingredi religionem, quia iam est ibi vinculum carnale & non tamen spirituale. Et licet vir  malè fecerit non tamen debet hac poena puniri. Caueret ipsa sibi, vel intraret anteá religionem. Palude reputat  magis probabile quòd possit transire.  Vtraque opinio videtur mihi probabilis. Tamen hoc est vnum certum quod   licet illa intret religionem matrimonium non derimetur, nec ille poterit  transire ad secundas nuptias ipsa viuente: quicquid dicat Durandus.

  
 Ante consumationem matrimonii licet intrare religionem in qua fit votum solenne
  
 ¶ QVOD diximus supra, scilicet quod   ante consumationem matrimonij licet ingredi religionem, intelligendum   est de religione in qua fit votum solenne. Vnde à las beatas quæ  vocantur  terceras, quas puto solùm facere votum  simplex, non poterit transire. Quia ob  tale votum non posset dirimi matrimonium, ac proindè  ni casarse el que quedaba en el siglo. Imo si illæ beatæ  nuberent licet peccarent, teneret matrimonium.
   De sponsalibus.
  
 Sponsalia quæ dicantur
  
 SPONSAlia sunt promissio  futurarum nuptiarum, quae  iam   in Hispania ferê non fiunt: si  no desposorios de præsenti. Sunt igitur  sponsalia mutua promissio futurarum   nuptiarum. Nec sufficeret dicere, ego  propono te habere in vxorem, nolo  tamen me obligare. Talia non sunt  sponsalia: vt malè putat Palude. 4. d.  27. sed requiritur stipulatio, & obligatio. Fiunt autem duplicitèr vt ait sanct.  Tho. 4. d. 27. q. 2. ar. 1. Vno modo sine  conditione quacunque, & talia statim  sunt sponsalia. Alio modo fiunt cum  conditione: vt si dicam, ducam te si dederis mihi mille aureos, vel si pater tuus consenserit. Nos simul tractabimus   de conditionibus appositis sponsalibus   & de appositis matrimonio.

  
 Sponsalia & matrimonium cum conditione adueniente conditione non  fiunt per hoc sponsalia aut matrimonium.
  
 ¶ QVÆritur, vtrum si sponsalia contrahantur inter personas illegitimas, animo contrahendi sub hac conditione,  si papa dispensauerit, an adueniente  conditione sint vera sponsalia? & si fuerunt   verba de præsenti, an sit matrimonium   conditione adueniente? Et augeatur dubium, ponamus quod isti postquam venit dispensatio habeant eam  ratam. In Flandria fuit  mihi magna controuersia  cum aliquibus  iuristis super isto casu. Sed respondeo,  quod non est matrimonium  &  oppositum est  error intolerabilis. Ratio est quia ante dispensationem  haec  non erat vxor istius   igitur nec post. Quia papa non potest  dare vxorem, sed solum dat facultatem ducendi illam. Et si talis transiret ad secundas nuptias non compelleretur sumere primam consanguineam. Allegabant   mihi multa capita iuris sed nihil omnino faciebant. Secundó dico quòd talis contractus non solùm non est matrimonium, sed nec est sponsalia vllo  modo: etiam adueniente dispensatione, sed quicquid factum est, totum est  irritum, & contractus est nullus. Est  lex inter stipulantes. ff. de verbo. obligatio. §. sacramenta, vbi est casus quód  si fiat stipulatio de sacra re, vel de re de   qua non est commertium, de qua non poterat fieri sine consensu principis, stipulatio est nulla, & non reddit obligatio adueniente consensu principis.
  
 Adeo est reprobatus ille contractus,  vt sit super eo excommunicatio. Sic igitur dico in proposito quòd prædictus  contractus est nullus, etiam si iurarem,  & peccarem iurando: quia est contra  bonos mores. Sed quid si personæ legitimæ  contrahant sub conditione honesta, vt si pater tuus consenserit, vtrum adueniente conditione sit matrimonium?   Panormita. & canonistæ  dicunt  quod sic,  & Palude videtur eos sequi. Sed Adrianus, &  communis sententia doctorum  dicunt quod non, sed solùm sunt sponsalia. S. Tho. 4. d. 27. dicit quod si conditio  sit de futuro, etiam si verba sint de praesenti, idem est iudicium sicut de consensu de futuro, qui exprimitur per verba de futuro, ac proindè adueniente  conditione manent sponsalia. Et dato  quod errore, putans talem contractum esse matrimonium, consumet illud, non   est ad huc matrimonium, quia ex errore processit. Itaque regula generalis est, si in isto instanti non est matrimonium quicquid posteà superueniat  non erit matrimonium: nisi de nouo  & de præsenti iterum fiat.

  
 Conditio impossibilis  vel turpis in matrimonio habetur pro non adiecta.
  
 ¶ QVÆritur, an si quis apponat conditionem impossibilem scilicet contraho tecum si digito tetigeris coelum, aut  si dederis mihi regnum, an sit matrimonium? Respondeo, quód est determinatio in cap. finali de conditionibus appositis, vbi papa in favorem matrimonij dicit, quòd si apponatur in eo conditio turpis, vel impossibilis habeatur  pro non adiecta. Et sic si absque illa  conditione erat matrimonium, etiam  erit matrimonium ea apposita. Adrianus dicit, quod vel illa conditio apponitur  serio vel ioco. Si primum dicit quòd  ibi non est verus consensus, ac proindè   nec matrimonium. Si secundum dicit  quòd est matrimonium, quia habuit  consensum. Si denique non habuit consensum interiorem quicquid apponatur non erit matrimonium. Si verò habuit  consensum erit matrimonium, esto apponat  conditionem  impossibilem. De hac conditione impossibili. S. Tho. nihil dicit.

  
 Conditiones in matrimonio  apositæ variæ.
  
 ¶ DE alijs conditionibus dicit. S. Tho.  quod vel conditio est de præsenti, vel de  futuro. Si primum, vel est contraria bonis matrimonij, vt contraho tecum si  fueris sterilis, & tunc non tenet matrimonium siue sit turpis conditio, siue non.   Vel non est contraria bonis matrimonij, & sic siue sit honesta, siue non tenet matrimonium stante conditione. Videtur loqui sanct. Tho. contra illud ca.  sed loquimur in foro conscientiæ. Vel  conditio est de futuro, & tunc si sit necessaria, vt contraho tecum si sol oriatur  cras, est matrimonium. Quia iam habetur  talis conditio pro apposita saltim in suis  causis, & sic præsumitur de præsenti.  Sed hoc non obstante si intentio contrahendi est pro crastina die, solum sunt sponsalia de futuro. In foro tamen contentioso  præsumitur de præsenti. Si autem sit conditio contingens, secundum  sanctum Tho.  posita conditione est matrimonium, &   non apposita non erit matrimonium:  & hoc siue conditio sit honesta siue  non. At secundùm iura si sit conditio   turpis, habetur pro non adiecta: vt si dicat contraho  tecum si occîderis inimicum   meum, & est matrimonium verum.
   ¶ Et hæc de his.
  
 Bigamus quis dicatur &  omnis bigamus est irregularis.
  
 BIGAmus dicitur qui bis duxit vxorem, de quo quaeritur   an sit irregularis ad sacros ordines suscipiendos? Respondetur  quod duplex  est bigamia. Quædam propriè dicta, de  eo qui bis duxit vxorem, & de hac loquitur Paulus Titum. 1. oportet episcopum   sine crimine esse vnius vxoris virum.  Alia est bigamia interpretatiua & impropria quam habet idem impedimentum ac prima: vt si quis duxit viduam.   Nam vna ratio quare bigamus expellitur ab ordinibus est propter significationem, quia tale matrimonium non  significat coniunctionem Christi &  ecclesiae. Quia Christus non habuit nisi  vnicam vxorem, vnicam ecclesiam,   eamque virginem &  incontaminatam,  Alia est etiam bigamia similitudinaria, quando quis habens  vnam  vxorem  viuam contrahit cum alia. Item est bigamus qui post  votum simplex castitatis duxit vxorem.  Et qui post susceptos ordines contraxit.   Omnes isti sunt irregulares & repelluntur ab ordinibus  suscipiendis. Oes tamen   iste irregularitates sunt de iure positiuo

  
 Irregularitas bigamiæ  non tollitur per baptismum.
  
 ¶ QVæritur, vtrum irregularitas bigamiæ tollatur per baptismum? Fuit  quæstio inter Hieronymum  & Augustinum, Hieronymo dicente quòd tollebatur, quia manet noua creatura. Augustino verò dicente quod non, quia baptismus solum tollit peccata, non alia  vincula: sicut nec tollit matrimonium.  Hæc autem opinio Augustini allegatur á Graciano cap. accutiùs. 26. d. &   omnes canonistæ tenent cum eo, &   S. Tho. Maio. verò tenet cum Hiero  ny. Sed tenendum est cum Augusti.   Quia signum est quod  postquam quis bis contraxit  quod  non  continebit. Et etiam quia esset  in illo matrimonio imperfecta significatio coniunctionis Christi & ecclesiæ. At vtrum possit ecclesia dispensare  cum bigamo? Dico quod sic, sed non sine magna causa propter verba apostoli.

  
 Copula carnalis superueniens sponsalibus, an efficiat matrimonium
  
 ¶ QVÆritur, vtrum copula carnalis  superueniens sponsalibus de futuro efficiat matrimonium? Sanctus Tho. distinguit.  In foro conscientiæ si non est consensus non est matrimonium. In foro autem contentioso, quia non est aliquod  signum quod magis exprimat consensum quam copula, iudicabitur matrimonium: vt habetur in ca. is qui. Et in ca.  vltimo de sponsalibus. Sed quid si per   ignorantiam credebat quod per sponsalia   erat iam vxor sua, & isto animo accessit  ad illam & consumauit matrimonium,  aliâs non consumaturu; an sit matrimonium? Dico quod non. Et est expressa sententia. S. Tho. nihil enim consensui tam contrarium ac error. Item antè hoc non erat  matrimonium, & non sunt apposita  requisita ad matrimonium, ergo.

  
 Post accessum libidinosum ad sponsam de futuro, cum alia contrahens de præsenti vere contrahit.
  
 ¶ QVÆRItur, si iste talis accesserit  ad sponsam per sponsalia de futuro,  non consumandi matrimonij gratia,  sed animo libidinoso, si posteà contrahat cum alia, an hoc secundum sit verum   matrimonium? Respondeò, quod sic. Quia  primum non fuit matrimonium, quamuis papa illegitimauerit secundum in c.  is qui de sponsa: sed hoc fecit papa quia  praesumpsit quòd primum fuit verum  matrimonium. Sed quid ille faciet, quia  compelletur ab ecclesia manere cum  prima? Et generalitèr dubitatur quid  faciet ille qui contraxit primò cum aliqua secrete, & consumauit matrimonium, nemine sciente, & posteà  secundò contrahit cum alia publicè, si compellatur ab ecclesia excommunicationibus ad manendum cum secunda quid  faciet: cùm illa non sit verè vxor? Respondeo quòd si ille potest contrahere  matrimonium cum illa cum qua cogitur manere, debet contrahere. Si veró non potest vt in casu præsenti, malum remedium habet. Non enim habet aliud remedium nisi quòd ferat patientèr. Nec apud Deum erit excommunicatus, debet tamen vitare scandalum, & abire in aliam regionem, vbi  poterit audire missam, & communicare manendo cum prima vxore.

  
 Post sponsalia de futuro libidinose corrumpens  sponsam tenetur eam ducere. virginem vltroneam corrumpens non tenetur eam dotare
  
 ¶  SED mouet. S. Tho. dubium in. 4.  d. 28. ar. 2. 4. de eo quia post sponsalia  de futuro accessit ad virginem animo libidinoso, an talis teneatur  eam ducere quia  stuprauit virginem? Et doctor sanctus  concedit  quod tenetur eam ducere postquam   promissit & si non potest eam ducere,  debet eam dotare. Et addit quod hoc est verum quando decipit eam, quod quidem   est maximè notandum. Nam qui vltroneam virginem corrumpit non tenetur eam dotare: quamuis  enim promisserit ei se ducturum eam in vxorem  aliquandò, ipsa tamen bene intellexit  quòd non debebat facere: quia erat  magna inæqualitas inter eos. &c.
   ¶  Sequitur de matrimonio clandestino.
  
 Clandestinum matrimonium quod dicatur & an sit verum.
  
 QVÆRITVR, an matrimonium clandestinum sit verum matrimonium? Respondeo, quod sic, nec potest dubitari, quia non est de essentia matrimonij  quod sit coram testibus. Sed quid est  hoc matrimonium clandestinum quod  tantum prohibetur in iure, & propter  quod tot poenæ ponuntur? Respondetur   quod licet multis modis dicatur matrimonium clandestinum, tamen in proposito accipitur pro matrimonio contracto sine testibus, & pro matrimonio sine solennitatibus iuris, sine denunciatione, vocantur bana los pregones,  &c. Et quia poenæ iuris sunt restringedæ, solum istis duobus modis incurruntur. Et hæc est communis opinio doctorum. Et Panormi. ca. finali, de clandesti.  deponsati. &  Ioannes Andreas, in additioni. ad specula. titulo de clandesti, despons. Et Innocentius ibidem, ita tenent.

  
 Matrimonium aliquando licitè fit clandestinè.
  
 ¶ SCIENdum tamên quòd matrimonium aliquando licite fit clandestiné.  Primò  quando timetur quod impedietur, &   vbi sunt seditiones y vandos. Secundò   inter magnates non opus est quod publicentur ædicta, quia si sit inter eos aliquod impedimentum ipsi prouidebunt   de dispensatione. Tertiò propter pudorem & magnam verecundiam: vt  si contrahat aliquis nimis senex cum  puella, nobilis cum ignobili, diues  cum paupere.

  
 Clandestine contrahentes non sunt in iure excommunicati.
  
  ¶ QVÆritur, de poena quam incurrunt contrahentes clandestinè? In dicto capit. finali non ponitur sententia  excommunicationis, nec etiam in toto  iure, sed solùm dicitur quòd filij sic contrahentium sint illegitimi: nisi posteà   publicè contrahant. Sacerdoti tamen  qui interfuit imponitur poena depositionis. Sunt poenæ  quae non incurruntur ipso facto, sed oportet quòd imponantur. In aliquibus tamen episcopatibus est excommunicatio, sed nescio  quare imponitur nisi causa quæstus:  petant absolutionem ad cautelam in  nomine domini. Non dubito nisi quod   esset bonum tollere istam excommunicationis  sententiam  à matrimonio clandestino, & quòd maneamus in iure.

  
 Accedens ad sponsam ante benedicti  onem ecclesiæ non peccat mortaliter.
  
 ¶ QVÆritur, an sit peccatum mortale  post matrimonium  publicum de præsenti  accedere ad sponsam ante solennitatem   nuptiarum quod etiam vocatur matrimonium? Videtur quod sic, quia in c.  nostrates. 30. q. 5. est prohibitum. Et etiam   quia videtur quod sit quidam contemptus   ecclesiæ. In contrarium est quia talis  vtitur re sua. Caietanum facit de hoc quæstionem & dicit quòd non est peccatum.   Patet quia in lege naturæ  non erat peccatum, & in iure non est prohibitum  tamquam mortale. Nam in illo ca. nostrates, dicitur quòd non seruare illas conditiones non esset mortale: & est iam  vsus in multis partibus, ergo non est  peccatum. Idem tenet Siluester verbo  debitum coniugale. §. 9. & allegat Innocentium, &  Antoninum, &  Hostiens.  in ca. 1. de sponsalibus. Imo addit quod si  timetur aliquod periculum, vel si differuntur velationes, consulendum esset eis consumare matrimonium. Et  quòd hoc sit etiam de mente sancti  Tho. patet quia. 4. d. 28. ar. 2. 3. dicit quod   si sponsus per verba de futuro petat   debitum á sponsa, si illa credit quòd  ipse accedat cum affectu maritali non  peccat reddens debitum, ergo multo  minus si sponsus per verba de præsenti petat. Sic igitur dicendum est, quòd  non est peccatum mortalè: imo aliquandò non erit nec veniale.

  
 Vsus matrimonij clandestini, an sit peccatum mortale.
  
 ¶ QVÆritur, vtrum vsus matrimonij  clandestini sit peccatum mortale? Verbi  gratia   sit vidua quae patitur furores carnis, &   esset ei infamia nubere publicè, vult  contrahere secretè, & etiam frui viro  secretè, & est nobilis quidam habens  amicam: vt vitet peccatum contrahit  cum ea secretè, & accedit ad eam, an  peccet mortalitèr, tam vidua, quam nobilis?  Videtur quòd non, quia quilibet eorum   vtitur re sua, & non agit contra aliquod   præceptum. Respondeo  quod de hoc aliter  est loquendum ratione scandali, & aliter absolutè. Ratione scandali dicit Caietanus, quod esset mortale: & est difficile   quòd in huiusmodi casibus vitetur, nam   semper reputabuntur concubinarij:  & in moralibus aspiciendum est ad id  quod sæpè contingit, &  cum hoc sæpè   sequatur, erit mortale. Si tamen detur  casus in quo fiat sine scandalo, non erit  mortale: quia non est contra  præceptum   aliquod diuinum aut humanum: nec  facit cuiquam iniuriam. Sed dicit Caietanus, quod quia tam strictè prohibentur  haec matrimonia clandestina ab ecclesia, esset mortale. Res est disputabilis.  Sed ego dico quod secluso iure positiuo  & etiam scandalo, esset mortale. Quia  tale matrimonium esset contra finem  eius stando solum in iure naturali: non  enim poterit benè educari proles, &   filij haberentur  tanquam illegitimi: ac proindè non possent adire hæreditatem paternam, & priuarentur multis bonis.  Et sic talis vsus matrimonij clandestini factus cum hac intentione, vt sit secretum, est mortalis. Secus esset si pro aliquo  tempore  vellent sic manere, quousque veniat  opportunius tempus quo manifestetur.

  
 Consensus coactus an sufficiat ad matrimonium.
  
 ¶ QVÆritur, vtrum consensus coactus  sufficiat ad matrimonium? Verbi  gratia deprehensus est iuuenis cum puella, &  cogitur   à parentibus puellæ  contrahere  cum ea,  vel mortem subire: & ille ex metu consentit interius (nam si non  consentiret interius non est dubium quin non sit matrimonium  etiam si sine metu proferat verba)  an sit matrimonium? S. Tho. 4. d. 29. ar. 2.  &  omnes docto. ponunt. distinct. de duplici  metu. Quidam est metus cadens in virum   constantem, alius cadens in inconstantem. Constans autem vir ab inconstanti hoc distat, quòd constans nunquàm  inducitur aliquo timore ad perdendum   famam vt saluet omnes res suas quia  plus valet fama quàm res. At inconstans   potius vult perdere famam quàm diuitias: & vult incurrere maius malum   vt euitet minus malum. Item vir constans non mouetur à paruo timore,  sed â magno: vt à timore mortis captiuitatis, seruitutis, & non à timore perdendi centum aureos. Inconstans veró vir opposito modo mouetur à paruo timore. Hoc supposito est conclusio, consensus coactus timore cadente  in virum constantem impedit matrimonium, consensus veró coactus ex timore non cadente in virum constantem   non impedit matrimonium. Patet ca.  cùm locum. Et ca. veniens. Et ca. consultationi de sponsa. Et expressè in lege metu. ff. qui metus causa. Et ca. significauit, de eo qui duxit in matrimonium   quam polluerat per adulterium. Scotus  &  etiam. S. Tho. videtur dicere quòd hoc  est de iure naturali & diuino. Quia in  hoc sacramento requiritur maxima  libertas, & metus in emptione & venditione & alijs contractibus impedit   contractus, ergo & etiam hunc. Et Genesis. 2. propter hanc relinquet homo  patrem & matrem, & adhærebit vxori suæ: ipse adhærebit sua voluntate motus & non ab alio. Idem tenet Gabriel  Palude dicit quòd hoc est ex institutione ecclesiæ  solum  quae potest dirimire matrimonia inquantum sunt contractus quidam, quae tamen seclusa institutione ecclesiae essent vera matrimonia. Hoc dicit. 4. d. 28. q. 1. ar. 3. Item  tenet Maioris. 4. d. 29. q. 2. Vtrumque  est probabile. Vocatur autem metus  cadens in virum constantem metus mortis, cruciatus: vt dicitur in cap. cum dilectus, de his quæ vi, metus ve causa fiunt.  Metus stupri in muliere, si quis vellet  eam opprimere vt contraheret, & ipsa hoc timens contrahit: nullum est matrimonium. Metus vinculorum, & seruitutis. De seruitute habetur in lege  isti quidem. ff. qui metus causa. Et institu. titulo, eo. §. 1. 2. &. 3. De vinculis habetur in lege nec timorem. ff. eodem titulo. Et etiam metus eorum malorum quæ   istis æquiparantur. Sed quæritur si quis  contraxit metu cadente in virum constantem, & posteà consumauit copulam, an sit matrimonium? Dico quòd  si consentit voluntariè est matrimonium. Si verò non consentit non est  matrimonium.

  
 Parentes non possunt cogere filios ad matrimonium
  
 ¶ QVÆritur, an parentes possint cogere filios suos ad matrimonium non  expectato eorum consensu? Respondetur   quod non. Quia matrimonium est actio  personalis & requirit proprium consensum. Possunt tamen parentes ante  legitimam ætatem filiorum pacisci pro   eis: & si illi quandò venerint ad legitimam ætatem non contradixerint, sponsalia reputantur: quia patres sunt procuratores eorum. Sed vtrum filij teneantur obedire parentibus in matrimonio   accipiendo quas parentes mandant, vel  an peccent mortaliter contrahentes  sine consensu parentum? Respondeo  quod   liberi contrahentes sine consensu parentum (imo etiam ipsis inuitis) non  peccant mortalitèr secluso scandalo.  Quia licet teneantur eis obedire non  tamen in matrimonio, in quo vno sunt domini   sui. Et si aliquae leges dicant contrarium   como la ley de Toro que manda quod tales   exhæredentur. Dico quod leges ciuiles non   habent vim circa matrimonia nisi sint  acceptatæ in iure canonico, hæc autem   non est acceptata: imo nec in foro contentioso iudicatur secundum  eam: non est dubium. Vide de hoc Couarrubias. 2. parte desponsalibus capit. 3. §. 8.

  
 Error personæ quando impediat matrimonium
  
 ¶ QVæritur, vtrum error personæ impediat matrimonium? Respond. Magis.  4. d. 30. &  omnes dicunt quòd sic. Error  personæ vt in Iacob. Error conditionis personæ: vt si puto me contrahere   cum libera & contraho cum ancilla, non   tenet matrimonium. Error personæ   impedit de inre naturali, quia tollit consensum. Iacob enim non consenserat  in Lyam. Error conditionis impedit  iure positiuo, vt patet in ca. proposuit  de coniugio seruorum. Factum est autem  hoc ab ecclesia rationabiliter. Quia  contrahens cum serua manet quodammodo seruus, & filij manent serui: non est  autem  æquum quòd quispiam sine culpa  sua puniatur tam graui poena. Alij errores qualitatis, & fortunæ non impediunt matrimonium: vt si putem eam pulchram & est deformis, diuitem & est  pauper, sanam  & est ægra, bonam  & est  mala &c. Si verò seruus putet se contrahere cum libera, & si illa sit ancilla, tenet matrimonium: vt dicit sanctus   Thomas in additionibus quæstione,  52. articulo. 1. ad primum.

  
  Matrimonij vsus propter  delectationem est peccatum veniale.
  
 ¶ QVÆRItur, an vsus matrimonij   propter solam delectationem sit peccatum. Respondeo secundùm omnes  quòd sic. Quia omnis actus qui non habet bonum obiectum est malus, sed talis actus non habet bonum obiectum  nam delectatio cum sit quoddam naturale, nullum obiectum bonum dicit,  ergo ille actus non est bonus: & sic saltim erit occiosus, & per consequens venialis: cum secundum. S. Tho. non detur  actus indifferens in indiuiduo. Item talis actus est abusus matrimonij, ergo  est peccatum. Antecedens patet, quia matrimonium non fuit institutum ad illud, sed ad generandam prolem. Idem  est de eo qui commedit propter solam  delectationem: quia commestionis finis non est ille sed sustentatio.

  
 Vsus matrimonii ad vitandam  tentationem, an sit peccatum
  
 ¶ QVæritur, vtrum vsus matrimonij  propter vitandam tentationem carnis  in se ipso, sit peccatum? sanct. Tho. 4.  d. 31. q. 2. ar. 2. dicit quod est veniale. Quia   non fuit ad hoc institutum sed ad bonum fidei, putâ ad reddendum debitum   vel ob prolem generandam. Et hæc est  opinio ferè omnium sanctorum super illud. 1. Corinthio. 7. hoc autem secundum indulgentiam dico, quia indulgentia est de peccato veniali. Sed  forte intelligendus est. S. Tho. vt ait  Palude quandò habet alia remedia ad  sedandam passionem: putâ  orationem,  vel ieiunium &c. Si verò non sit aliud  remedium, licitum erit accedere propter  illum finem. Idem dicendum est de illo qui accedit propter abundantiam  seminis quæ impedit sanitatem, de quo,  Sanctus Tho. vbi supra ad vltimum dicit quod   est veniale. Albertus autem dicit quòd  est licitum sic accedere.

  
 Abusus vxoris peccatum est.
  
 ¶ QVÆritur, an abusus vxoris sit  peccatum mortale? Respondet sanctus   Tho. quòd si sit extra vas foemineum  est mortale, &  non est dubium de hoc.   Si autem sit intra vas dubitant doctores  an si foemina supergrediatur viro sit  mortale? Caietanus ait quòd si ex hoc  impeditur generatio est mortale. Et  ita dicunt omnes doctores. Albertus  magnus dicit quòd potest isto modo  sequi generatio. Quia matrix non solùm est receptiua, sed & attractiua: &   ideò credo quòd non est mortale. Et  idem putat Siluester verbo debitum  coniugale. §. 4. Dicit tamen quòd tales sunt grauitèr reprehendendi.

  
 Oscula & tactus coniugatorum non sunt peccata mortalia.
  
 ¶ QVÆritur, an oscula, amplexus, et  tactus inter virum & vxorem sint peccatum? Respondeo secundum  Caietanum   & Siluestrum, & omnes alios benè  sentientes, quòd omnes prædicti actus quamtumcunque videantur impudici, si vltimatè ordinantur ad copulam, non sunt  peccata. Et etiam si non ordinentur ad  congressum ipsum non erunt mortale, dummodo fiant sine periculo pollutionis extra vas. Si enim sunt cum tali periculo erunt mortale. Sine illo autem vel erunt veniale, vel nullum peccatum. Aduertant in hoc confessores  nec sint nimis soliciti in interrogatione horum quæ inter coniuges fiunt.  Nec curent quòd confiteantur de his venialibus: melius est enim quod ea sileant.  Et admonendi sunt coniuges quód non   tenentur illa confiteri: nisi quandò  sunt   mortalia. Et instruantur quandò committunt mortale, & quandò non.

  
 Coniuges tenentur sibi inuicem reddere debitum.
  
 ¶ QVÆRITVR, vtrum coniuges teneantur reddere debitum sub  poena peccati mortalis? Respondeo  secundùm omnes quód sic. Quia corpus vxoris est viri & econtra, & ob id  iniuriam facit qui negat alteri quòd  suum est. Et si quidem vir periclitetur de incontinentia debet vxor reddere statim debitum: quia esset periculum in mora. Si autem non sit hoc   periculum non est mortale, si per aliquod breue tempus differat. Neuter  tamen coniugum tenetur reddere debitum cum detrimento salutis, vel propriae personæ. Vnde si sit maritus lleprosus, ó con mal de bubas, si est periculum   iudicio medicorum, non tenetur reddere. Quia licet capit. 2. de coniuga. leproso, dicatur quòd non potest mulier  sana relinquere maritum leprosum, &   quòd tenetur reddere debitum: tamen   intelligendum est quandò hoc potest  fieri sine infectione ipsius vxoris.

  
 Vir accederis ad vxorem  menstruatam an peccet mortalitèr.
  
 ¶ QVÆritur, vtrum quandò mulier  patitur menstruum, & sanguinis fluxum, possit vir petere debitum, &   illa teneatur reddere? Videtur quod non.  Quia in lege veteri erat prohibitum, &   Hieronymus dicit super Esaiam. 44. quod   si conceptio fiat tempore menstrui, proles nascitur leprosa, maculosa, & debilis, quod & approbant naturales, ergo   S. Tho. 4. d. 32. q. 2. ar. 2. dicit duo. Primò  quod in lege veteri erat mortale, nam   erat præceptum in contrarium, Leuitici. 18. Secundò dicit, quod  praeceptum illud  partim erat ceremoniale, & partim  morale: & ideò etiam nunc obligat ex  ea parte qua est morale, & ex damno  quod sequitur in prole. Pro huius igitur declaratione ponit. S. Tho. distinctionem. Duplex est sanguinis fluxus  in mulieribus. Quidam innaturalis &   perpetuus, sicut erat ille quem patiebatur mulier quae tetigit fimbriam Christi. Et si vxor talem fluxum patiatur,  licitum est quod reddat & petat debitum.   Quia melius est quod sequatur foetus defectuosus quam  quod nullus sequatur. Alius est  fluxus naturalis, qui prouenit in quolibet mense. Et tunc non debet exigere, quia posteá manet tempus. Si autem   vir nesciens illud petat debitum, respondeat ipsa quod non benè habet. Non  tamen    debet dicere se menstruatam esse: vt  ait sanctus Tho. quia viri facilitèr ægre  ferunt illud & concipiunt horrorem  de mulieribus, & ne hoc sequatur debent potius hoc tacere mulieres, vel  alia via se excusare: quia debet dari opera vt inter eos amor crescat. Tamen   si maritus instet, illa non multum repugnet, sed reddat debitum propter  periculum corruptionis in viro. Et quoniam non est certum quod ex tali concubitu sequatur proles infecta, vel si sequatur hoc erit raro, ideó maritus accedens ad vxorem menstruatam, vel illa petens ab eo debitum  non peccant mortalitèr: quicquid dicat Silvester sed erit peccatum veniale: vt dicit Caietanus in summa, & Palude. Et ita tenendum est.

  
 Sponsa ante ecclesiæ benedictiones non tenetur reddere debitum sponso petenti.
  
 ¶ QVÆritur, an sponsa ante benedictionem ecclesiæ teneatur reddere debitum marito petenti? Respondetur  quod infra duos  menses ante benedictionem ecclesiæ    post matrimonium de præsenti non tenetur reddere debitum. Quia dantur illi ad  hoc quod si voluerit religionem ingredi, intret. Nec etiam post illos duos menses tenetur reddere ante benedictionem ecclesiæ: sicut nec tenetur marito petenti in  ecclesia. Quia vtrumque est prohibitum.

  
 Accedere ad vxorem in festo an liceat.
  
 ¶ In magnis festiuitatibus dicunt sancti, quòd non debent conuenire inuicem. Quia oportet vacare diuinis. Si  tamen de facto conueniant, licet sit aliqua irreuerentia non tamen est mortale, & sancti consulunt quòd melius  est. Vir autem qui habuit rem cum  propria vxore nocte præcedente communionem, melius faciet non communicando illo die: sed differat in alium diem, & idem de vxore. Si autem   communicent non erit mortale, sed  veniale propter irreuerentiam.

  
 Accedere ad  vxorem in ecclesia tempore belli, an liceat.
  
 ¶ In loco autem sacro non licet accedere  ad propriam, quia pollueretur ecclesia.   Tempore tamen belli quando morantur in ecclesia per multum tempus dicit Caiera.  opusc. 16. quæstionum, &. 14. dubio. 4.  & Palu. 4. d. 32. quòd non licet vllo modo accedere ad suam etiam vxorem.  Maio. ait quòd illo tunc licet. Et Siluester dicit quòd si timeatur corruptela  in viro liceret vxori reddere ei debitum   Hoc est probabile & fortè  verum. Sed  opinio Caietani est securior.

  
 Coniuges an possint continentiam vouere.
  
 ¶  QVæritur, vtrum  coniuges possint vouere continentiam? Respondetur. Primò  quod hoc  non expedit si sint in iuuentute propter periculum. Secundò dico quod si ex  mutuo consensu hoc fecerint, licitum  est, &  votum tenet. Sed vtrum alter solus  possit vouere. Dico quód malè faciet,  quia est in iniuriam alterius. Sed quæritur, an si fecerit votum vir, possit nihilominus reddere debitum? Sanctus Tho. in  additionibus ad tertiam partem. q. 53.  ar. 1. 4. dicit quod  tunc tenetur reddere, &    licitum est ei exigere: cum Paulus dicat  nolite fraudare inuicem. Et non debet  vir ponere se in tali statu quòd non sit  potens releuare vxorem ab honere petendi debitum. Caieta. li. 16. quæstionum,  q. 16. dicit quod tale votum tenet. Et vir non  potest petere, licet tamen  & tenetur reddere.  Idem dicit Paludanus. Sed mihi magis placet  opinio. S. Tho. Et ita tenendum est.

  
 In matrimonio rato non consumato, an possit papa dispensare.
  
 ¶ QVÆritur, vtrum papa possit dispensare in matrimonio rato non consumato? Communis opinio canonistarum est  quòd potest, &  quod sic dispensati possunt   transire ad secundas nuptias ex iusta  & rationabili causa ad petionem amborum coniugum. Hoc Ioannes Andreas super cap. ex publico in suis nouellis. Et Archidiaco. in cap. qua propter. 27. q. 2. Et Benedictus in capi. ex  publico. Siluester allegat pro hac opinione summam angelicam. S. Antoninus. 3. p. titu. 1. cap. 22. videtur esse cum   canonistis, & dicit se legisse bullas Martini quinti, & Eugenij. 4. in quibus dispensatum est circa hoc. Et Caietanus  quodlibeto. 1. q. 13. tenet quòd papa potest dispensare. Hæc opinio videtur probabilis, sed malo tenere cum opinione communi quòd papa non potest dispensare. Nam Paulus dicit. 1. Corinthio. 7. his autem qui matrimonio coniuncti sunt, præcipio non ego sed dominus   vxorem à viro non recedere. Et Matthæi. 19. quos Deus coniungit homo  non separet. Et cum Christus dixerit ibidem quod non licet vxorem dimittere nisi  propter fornicationem, iam inuenire  tur alia exceptio: scilicet dispensatio papæ. Teneamus igitur cum tota caterua  theologorum quód papa non potest  dispensare in matrimonio rato. Vide  Siluestrum verbo diuortium. §. 1. &. 4.

  
 Impedimenta  matrimonii duplicia quædam dirimentia alia impedientia
  
 ¶ QVÆritur, de impedimentis matrimonij. Sunt quidem aliqua quæ impediunt matrimonium, tamen si fiat factum tenet: vt est tempus in quo matrimonium fieri prohibetur, & tamen  si fiat in diebus prohibitis factum tenet.  Alia sunt impedimenta quæ  impediunt   matrimonium faciendum &  dirimunt   factum: & hæc sunt sexdecim in his  versibus contenta. Error, conditio, votum, cognatio, crimen, cultus disparitas, vis, ordo, ligamen, honestas. Si sis  affinis, si fortè coire nequibis, haec  facienda vetant conubia, facta retractant.  Agamus igitur de his omnibus.

  
 Impotentia perpetua dirimit matrimonium
  
 ¶ QVÆRItur, an si fuerit aliquis impotens ad concubitum teneat matrimonium  cum illo? Respondeo, quod duplex  est impotentia. Quædam perpetua, &   hæc tam in viro quam in foemina irritat matrimonium: vt si spado contrahat matrimonium  non tenet. vt in ca. 1. de frigidiset  maleficiatis. Si autem post matrimonium   superueniat impedimentum non irritat   matrimonium. Nam quod semel fuit matrimonium semper erit firmum. Et hoc  impedimentum iure naturali irritat  matrimonium: sicut iure naturali prohibentur duæ foeminæ contrahere inuicem. Sed quomodo cognoscetur, an talis impotentia sit perpetua? Respondeo   quod debent esse per trienium iuncti, &   dare operam rei vxoriciæ: & si post trienium constet de impotentia alicuius,  debent separari: vt habetur in cap. laudabile, in illo titulo. Sed si statim possit agnosci quod sit impotentia perpetua,  statim debent separari. Vide Siluestrum   verbo matrimonium. 8. §. vltimo.

  
 Pueri ante decimum quartum annum non  possunt  contrahere
  
 ¶  QVÆritur, de pueris habentibus quidem vsum rationis, an possint contrahere ante decimumquartum annum? Respondetur  quod  non. Quia est determinatio ecclesiæ  quod pueri ante decimumquartum   annum, & puellæ ante duodecimum  non   possint contrahere: vt patet in ca. puberes, & cap. continebatur de sponsa. im  pube. quod fuit determinatum propter  rationem Aristoteles dicentis quod ante illam   ætatem non sunt habiles ad generandum.  Si tamen ante prædictam aetatem  contrahant, quamuis non sit matrimonium sunt  sponsalia, ex iuris dispositione, &  tenentur posteà contrahere: vt patet in cap.  vnico de despons. impube. li. 6. Si autem   parum ante legitimam  aetatem  contrahant  &   consument matrimonium, vt putâ vir in  anno. 13 & foemina in. 11. erit verum  matrimonium: vt habetur in ca. de illis. 2  de desponsatione impube. Et etiam citra iuris determinationem, patet quod sit  ibi verum matrimonium quia illa erant  sponsalia & copula superueniens facit matrimonium, ergo. Et si sint iam habiles ad generandum etiam si non consumauerint erit matrimonium, malitia ætatem supplente. vt etiam ait textus. Sponsalia verò ex iuris dispositione possunt celebrari in septenio, &  etiam{
         Sponsalia circa septenium celebrari possunt        
}   si sint prope septenium: vt tenet. S. Tho  4. d. 27. & est communis opinio, licet  Panormitanus teneat contrarium.

  
 Maleficium et ligamen impedit ma trimonium.
  
 ¶ SEquitur aliud impedimentum scilicet maleficium quod aliquandò arte  dæmonis (de quo ait Iob quòd non est  potestas super terram quae  comparetur   ei) inuenitur inter coniuges. Potest  enim maritum reddere frigidum, &   facere ne possit membrum arrigere,  & impedire decissionem seminis, applicando actiua passiuis. Quanuis posset esse tantus amor inter coniuges,  quòd eorum calor præualeat & superet ea quæ dæmon aponit vt infrigidet. Vnde dicit Albertus magnus quod   ista maleficia maximè contingunt circa rusticos.
  
 ¶ QVæritur ergo an hoc ligamen impediat matrimonium? Respondetur  quod si  hoc contingat post matrimonium factum non impedit. Si verò ante matrimonium tunc si est perpetuum impedit, si autem sit temporale  non impedit: sic  habetur in ca. vltimo de frigidis. Cognoscetur autem hoc maleficium si possit cum aliena & non cum propria. Et  debent simul habitare per trienium  & si non possint conuenire: tunc reputabitur maleficium perpetuum.

  
 Amentia & furia an impediat matrimonium
  
 ¶  QVaeritur, an amentia seu furia impediat matrimonium? Respondeo  quod  amentes  non   possunt contrahere, & si contrahant, matrimonium  non tenet. Quia ad matrimonium  requiritur  consensus  & vsus rationis,  quo illi carent. Item nemo se potest ad aliquid   obligare nisi voluntariè, & liberè, isti  autem  non  habent  libertatem arbitrij, ergo.  Ad irritandum verò  matrimonium  non sufficit quod amentia praecesserit, vel sequatur  ipsum  matrimonium: sed requiritur  quod sit amens   tempore quo contrahit. Si autem post matrimonium  contractum vir inciderit in amentiam,   non dirimitur matrimonium: & puto probabilissimum  quod tunc non teneatur vxor  reddere debitum marito petenti, quia  non liberè petit: nisi timeat corruptelas alias in viro et quòd quaerat alienas

  
 Crimen incestus impedit matrimonium
  
 ¶ QVÆritur, de impedimento criminis quod est incestus, an si quis cognouit aliquam  & posteà contrahit cum sorore eius teneat matrimonium. Respondetur   quod crimen incestus duplicitèr impedit  matrimonium. Vno modo propter affinitatem quia est affinis illius cum qua  contrahit intra quartum gradum: & de  hoc dicemus infra. Alio modo habet  impedire matrimonium ex hoc quod cognouit consanguineam eius cum qua contrahit, & de hoc quærimus vtrum tale crimen incestus impediat matrimonium?  Respondet S. Tho. in additio. q. 58. ar. 4  quod si quispiam cognouit consanguineam   vxoris ante matrimonium  contractum, et  etiam post sponsalia, debet matrimonium    separari propter affinitatem  quam contraxit cum sua sponsa cognoscendo consanguineam eius. At si talis incestus sequator   post matrimonium iam  contractum  &  consumatum non dirimit illud, sed in poenam peccati non potest vir petere debitum à propria vxore, & si petat peccat mortalitèr: nec vxor tenetur ei reddere debitum. Si tamen vxor petat, ille tenetur reddere. Quia vxor non debet  puniri pro peccato viri. Habentur de  hoc plura capita, in titulo si quis cognouerit consanguineam vxoris suæ. Et  32. q. 7. ca. si quis viduam, & ca. qui dormierit, & cap. concubuisti. Verum est  quod si quis ignorans esse consanguineam   vxoris suae accederet ad eam, quod poterit  petere debitum ab vxore, quia illud non  fuit peccatum incestus, sed fornicationis. Hoc dicunt docto. & Palu. 4. dis.  34. q. 1. ar. 2. Idem  etiam  dicendum est si mulier cubuit cum consanguineo mariti intra quartum gradum: eadem  enim poena punietur qua maritus, scilicet quod  non poterit  exigere, & tenebitur reddere debitum.

  
 Fornicantem vxorem, potest dimittere nisi in aliquibus casibus.
  
 ¶ QVÆritur, an causa fornicationis  possit vir vxorem dimittere? Respondetur   quod sic. Est enim expressum in euangelio Matthæi. 19. & est secundum ius naturale, quia oportet quod maritus sit certus  de prole sua, quod non potest certo sciri si sit adultera vxor. Item quia matrimonium est contractus & dant sibi inuicem fidem coniuges, ergo altero frangente, alius remanebit liber. Excipiuntur aliqui casus ab hac regula. Primus  si ambo commisserint adulterium, quia  iam est ibi recompensatio. Iste casus  & alij sequentes sunt expressi in iure.  32. q. 6. per totam. Secundus si maritus  propriam vxorem prostituerit pro pecunia, vel alia re. Hic ponitur in capi.  discretioni de eo qui cognouit consanguineam vxoris suæ. Addit Palude,   quòd idem est iudicium si ipse maritus   viderit & non prohibuerit. Tertius  vbi vxor putans se cum viro congredi  decepta est ignorantèr, aut contraxit  putans esse mortuum. Hoc habetur in  cap. cum per bellicam. 34. q. 1. &. 2. & ibidem ca. in lecto. Quartus si fuerit vi oppressa, vt habetur in cap. proposito. 32  q. 5. Quintus si vir postquam reconciliatus est vxori cognouerit eam: tunc non   poterit eam relinquere, vt dicitur. 32.  q. 1. cap. 1. &. 2. & in lege crimen cap. de  adulte. Sextus si vxor infidelis ab eo  repudiata contraxerit cum aliquo, &   posteà veniant ambo ad fidem, debent   iterum conuenire: extra de diuortio  capit. gaudemus. §. vltimo.

  
 Vir quando tenetur vxorem  adulteram dimittere.
  
 ¶ QVÆRItur, an vir teneatur dimittere vxorem  adulteram? Respondetur  quod non  sed potest cum ea manere, nisi vxor sit  adeò incorregibilis quod ratione scandali ne maritus in peccatis eius videatur   consentire: tunc enim tenetur ab ea separari. Hæc verò separatio ab vxore  adultera, quo ad thorum  quidem potest fieri sine iudicio ecclesiæ, quo ad habitationem verò  non. Ita tenent  omnes docto. Limitat tamen Siluest. verbo diuor. 8. quod  illum   est verum  quando  adulterium est occultum: si  enim sit notum  quod adultera illa cum  moecho   plures dies habitauerit, tunc sine licentia ecclesiæ potest ab ea separari quo  ad habitationem. Patet ex ca. significasti, de diuortijs, vbi est casus expressus  Idem tenet Ioan. Andre. in ca. plerumque   de donatione inter virum & vxorem

  
 Ordo impedit matrimonium
  
 ¶  QUÆritur, an ordo impediat matrimonium? Respondeo  quod sic, sed solum de iure  positiuo. Vnde etiam dicit. S. Tho. quod papa ex rationabili causa potest dispensare. Nec Græci sacerdotes vtentes vxoribus faciunt contra ius diuinum. Dico  igitur quod sacerdos, diaconus, & subdiaconus, non possunt contrahere, quia est   prohibitum ab ecclesia. Si autem contrahant, matrimonium est ipso facto nullum.   Si verò post matrimonium  ratum  quispiam   ordinetur, non dirimitur matrimonium,  sed tenetur manere cum vxore: vt patet in extrauagante antiqua Ioan. 22.

  
 Occidens vxorem vt contrahat cum concubina, non potest cum ea contrahere.
  
 ¶ QVÆritur, an si quis occîderit propriam vxorem vt contrahat cum concubina, matrimonium sit validum? Rspondetur  quod tale matrimonium est irritum  & nullum ex determinatione ecclesiæ   in ca. super hoc, de eo qui duxit in matrimonium quam polluerat per adulterium. Sed si econtrario vxor virum occîderit vt contrahat cum adultero, matrimonium tenebit: quia in iure de hoc  nihil est cautum. Si verò aliquis dederit fidem concubinae quòd vxore mortua contrahet cum illa, non potest contrahere cum ea. Vide iura in illo titulo de eo qui duxerit &c. At si quispiam   occîderit vxorem deprehensam in adulterio, peccat mortalitèr secundùm  sanctum{
         Occidens vxorem in adulterio deprehensam peccat.        
}   Tho. quanuis iura hoc non puniant.  Si verò talis adultera sit iam à iudice  damnata ad mortem, poterit maritus eam   occîdere sicut lictor: quicquid dicant  canonistæ. Non potest tamen maritus  ad hoc cogi sicut lictor.

  
 Votum simplex &  solenne impedit matrimonium, sed diuersi mode
  
 ¶ QVÆritur, vtrum votum impediat  matrimonium? Respondetur quòd duplex  est votum. Quoddam est solenne, alterum verò simplex. Votum solenne impedit contrahendum & dirimit contractum. Votum autem simplex impedit contrahendum, sed non dirimit  contractum. Sunt de hoc multa iura  expressa in titulo de voto. Et qui post  votum simplex castitatis contraxit, peccat quotiescunque exigit debitum, potest tamen reddere non solùm quandò   vxor petierit, sed etiam quandocunque   sibi videbitur honestum accedere ad  eam, aut quando senserit quod ipsa vult, aut quod    eget, aut quòd est periculum incontinentiæ: vt dicit sanct. Tho. in additionibus   q. 83. ar. 1. ad quartum.

  
 Fidelis cum infideli contrahere non  potest.
  
 ¶ QVÆritur, an cultus disparitas  (hoc est infidelitas) impediat matrimonium? Respondeo, quòd inter infideles sunt vera matrimonia. Et ita tenent   omnes, & est determinatio ecclesiæ   in cap. gaudemus de diuortijs. Secundò dicit. S. Tho. quód inter infideles  non   est tâm perpetuum, &  tam indisolubile  matrimonium, sicut inter fideles: quia  non est sacramentum, ac proindè nec  confert gratiam: sed est quidam  contractus   humanus. Si autem contrahat fidelis cum   infideli matrimonium  nullum est de iure  positiuo, quia est prohibitum ab ecclesia: vt patet in concilio Tolleta. 4. ca.  62. & in concilio Agatensi. cap. 67.

  
 Cognatio carnalis in  quibus gradibus impediat matrimonium
  
 ¶ QVÆRITVR, an Cognatio carnalis impediat matrimonium?  Respondeo, primò  quod iure naturali   prohibiti sunt parentes contrahere cum   liberis. Nam omnes  homines, etiam gentiles damnant talia connubia: nec de hoc quispiam   dubitat. Et sunt egregiæ rationes assignatae in sacra scriptura. Vide. S. Tho.  &  etiam cum alijs descendentibus &c.  Item in primo gradu transuersali inter  fratres & sorores, probabile est quod est  contra ius naturale. Prohibiti verò  sunt   ab ecclesia quatuor gradus, qui irritant   matrimonium: vt patet in cap. non debet de consanguinitate & affinitate.

  
 Affinitas vsque ad quartum gradum impedit matrimonium.
  
 Fuerunt antiquitus prohibiti septem  gradus: vt patet. 35. q. 5. Papa tamen potest  dispensare in gradibus qui non sunt  prohibiti iure naturali: vt sit pax inter  familias, vel ob confederationem regno  rum: vel ob aliam ratioonabilem causam.  In 4. autem gradu causa rationabilis  est quod ipsi contrahentes petant. Dispensatio  tamen in gradibus iure humano prohibitis fieri solita, successit causa quæstus:   nihilominus tenet. De computatione  consanguinitatis vide Siluestrum, & alios  ¶ Impedit etiam  matrimonium affinitas,  vsque ad quartum gradum: vt patet in  ca. non debet de consanguinitate & affinitate. Et non solùm affinitas inter consanguineos vxoris, sed etiam inter consanguineos scorti, & concubinæ meæ.   Quamuis (vt credo) hæc vltima affinitas  contrahatur propter ius humanum  &  non   ex natura rei vt prima. Est autem regula  ad computanda affinitatem quod in eodem   gradu sum affinis Petro in quo vxor  eius est mihi consanguinea.

  
 Publica honestas ex sponsalibus impedit matrimonium vt affinitas.
  
 ¶ De impedimento publicae honestatis causato ex sponsalibus de futuro,  dico quod est vinculum inuentum ab ecclesia, quæ decreuit quod per hoc quod  aliquis   contraxit  sponsalia  cum Maria, non possit contrahere  cum  consanguinea eius vsque ad  quartum  gradum. Et impedit matrimonium   eodem modo ac affinitas: vt patet in ca.   ex sponsalibus de sponsalibus libr. 6.

  
 Parentes an teneantur allere filios illegitimos.
  
 ¶ QVÆRItur, an parentes teneantur allere filios illegitimos? Respondetur   quòd non est dubitandum quin tam pater quam mater teneantur allere filios qui  nondum  attingerunt vsum rationis. Quia  omnes gentes putant damnabile relinquere filios in ætate infantili in qua  non possunt sibi victum quærere. Et  si exponant eos vt ab alijs allantur, videtur certe quòd peccent mortalitèr.  Secundó dico quod considerando prædictos filios postquam  habent vsum rationis,  est distinguendum. Nam  quidam filij illegitimi sunt qui vocantur naturales, soluti cum soluta, suscepti ex concubina. Alij  sunt ex concubito  damnato, vt suscepti  ex adultera, vel moniali, qui vocantur   spurij. Et in iure determinatur quód  parentes teneantur allere primos filios  qui habentur á concubina tanquam ab  vxore. Alios vero filios spurios non tenentur parentes allere. Et in poenam  illius damnati cohitus prætereuntur  in testamentis: vt homines ab huiusmodi concubitu pessimo arceantur.

  
 Amicus cui pater reliquit bona pro filio spureo tenetur illa ei dare & spurius licitè recipit
  
 SED quid de casu qui sæpè est in vsu  ego habeo filiam spuriam quam non  possum instituere hæredem, quia leges  hoc vetant, voco amicum meum & constituo eum hæredem tali pacto, quod  omnia   bona det filiæ meæ, vtrum talis amicus  teneatur dare bona illa filiae? & vtrum  filia cum bona conscientia possit ea retinere, accipere & possidere, postquam lege municipali prædicta bona sunt vallata? Respondeo  quod omne promissum est  de iure naturali ad implendum, & ideò   talis amicus in foro conscientiæ tenetur dare ea bona filiæ meæ: si rex illa  non confiscauerit: & illa licitè recipiet,  & possidebit licitè in foro conscientiæ, non est dubium.

  
  Cognatio spiritualis impedit matrimonium
  
 ¶ QVÆritur, an cognatio spiritualis   impediat  matrimonium? Cognatio ista  spiritualis diffinit â S. Tho. & alijs, quod   sit propinquitas quædam orta ex hoc quod   aliquis confert sacramentum, vel tenet  aliquem ad suscipiendum sacramentum   baptismi scilicet, vel confirmationis.  Triplex est igitur cognatio spiritualis  Quædam  quae vocatur paternitas, quae  est   inter regenerantem & regeneratum:  & capio regenerationem vt se extendat   ad confirmationem, nam in proposito  idem est iudicium de confirmante  & de baptizante, & talis non  potest  contrahere cum  baptizato, vel confirmato, & cum vxore eius iam ab eo cognita, &  cum filijs eorum. Secunda vocatur compaternitas,  quae est inter patrem  spiritualem, &  patrem   naturalem  & matrem naturalem. Vide  capit. primum de cognatione legali libro. 6. vbi omnia ista ponuntur.

  
 Cognatio legalis impedit ma trimonium
  
 ¶ COgnatio legalis contrahitur per  hoc quod quis adoptat sibi filium. Et sunt   duæ species huius cognationis, scilicet  paternitas, & fraternitas. Paternitas contrahitur inter adoptantem  &  filium adoptiuum, qui quidem non possunt contrahere. Fraternitas verò contrahitur inter filios naturales adoptantis, & inter  adoptiuum. Et etiam impedit matrimonium si filius adoptiuus transit in potestatem adoptantis: sed si non transit  (quod fit quandò adoptans moritur,  vel quandò adoptatus emancipatur  ab adoptante) tunc potest contrahere  cum filiabus adoptantis: vt patet in capit. si qua de cognatione legali.
  
 Laus Deo, pax viuis: requies defunctis.
  
 FINIS SVMMÆ DE SEptem ecclesiæ mysterijs, &  sacramentis, ad laudem Dei  omnipotentis.



    DE CLAVIBVS.
  

 HÆC MATERIA TRActatur in. 4. d. 18. &. d. Tho.  in additionibus ad tertiam partem. q. 17. claues enim in ecclesia esse  debent. Dicitur autem clauis potestas  qua remouetur obstaculum intrandi  regnum coelorum. Impedimentum  enim   totius humanæ naturæ ex peccato primi hominis consequtum per passionem Christi amotum est: & ideò post  passionem vidit Ioan. apocal. 4. in coelo ostium apertum. Sed alicui adhuc  quotidiê manet clausum propter peccatum originale quod contraxit, &   propter actuale quod committit: & propter hoc egemus sacramentis, & clauibus ecclesiæ, in quibus efficatia passionis manet. Quia ex latere dormientis in cruce sacramenta fluxerunt quibus ecclesia fabricatur.

  

  ¶ HANC autem clauium potestatem   apostolis contulit Christus, vt expressè determinatur in capit. firmitèr de  summa Trinita. & fide catho. Quando   autem fuerit apostolis collata. Armachanus absurdè errans li. 11. de quaestionibus Armenorum ca. 14. &. 15. contra omnium doctorum sententiam dicit quod Marci. 3. cum  dominus duodecim apostolos elegit. Sed patet hoc esse falsum,  quia Matthæi. 16. pro magno vni promisit Petro dicens, dabo tibi claues regni coelorum, non ergo anteà habebat  aut nihil promisit. Item antequam ipse  eis consecrasset, sacramentumque  constituisset, potestatem dedisset consecrandi, ac si Caesar constitueret regem aliquem super regno non constituto. Dico ergo quòd in coena (Matthæi. 26.)  contulit totam potestatem ordinis. Potestatem autem iurisdictionis in foro  interiori Ioann. 20. accipite spiritum   sanctum, quorum remiseritis peccata  remittuntur eis. Potestatem autem iurisdictionis in foro exteriori Matthæi  18. quæcumque alligaueritis super terram   &c. Nec inconuenit quòd apostolis  Christus potestatem excellentiæ habens, apostolicam potestatem consumatam & perfectam contulerit. Vndè  & ecclesia nunc temporis iurisdictionem in foro exteriori dat etiam non   sacerdotibus, &  potestatem ordinis dat  ijs quibus nondum contulit potestatem   iurisdictionis. Et nota quod illa potestas  data in foro exteriori Matthæi. 18. ibi  enim fundant scholastici auctoritatem   excommunicandi. Et Hierony. ibidem, &   Augusti. lib. 1. contra aduersarium legis  & prophetarum capite. 17.

  

 ¶  ADVertendum inquam quòd hæc  potestas excommunicandi potest dici  clauis regni coelorum, si regnum coelorum capiatur pro ecclesia militante   Augusti. loco citato, & super Ioan. tracta. 50. & habetur. 24. q. 1. capi. quodcunque. Si autem regnum coelorum capiatur pro ecclesia triumphante, potest   dici clauis indirectè  &  secundario. Nam   quatenus excommunicatio excludit à sacramentis quibus regnum coelorum  aperitur, potest dici quod claudit regnum  coelorum. Quatenus verò absolutio ab excommunicatione admittit ad sacramenta, ex consequenti regnum coelorum aperit.

  

 ¶ SED vtrum omnes apostoli habuerint  claues? Et videtur quod non. Quia Matth.  16. soli Petro sunt promissæ. Respondetur cum Caieta. lib. de primatu romanæ ecclesiæ. capi 5. &. 6. quód sine dubio omnes apostoli à Christo & non  â Petro susceperunt claues. Patet in  ca. firmitèr de summa Trinitate & fide catholica. Etiam habetur in cap. loquitur. 24. q. 1. & ex Hiero. lib. 1. contra Iouinianum. Petro autem collatæ    sunt claues, Ioan. 21. ibi pasce oues meas.   Eadem  enim potestas requiritur ad pascendas oues christi  & ad apariendum, vel claudendum  regnum  coelorum. Nam  quando  Christus  viuus erat &  praesens non egebat vicario, consentaneum est ergo vt post resurrectionem  eum instituerit: & non videtur vbi nam hoc fecerit nisi Ioan. vltimo.

  

 ¶ Dico praetereà, quod sicut peculiaritèr  claues Petro commissae sunt Matthaei. 16  sic Ioan. vlti. aliqua peculiaris potestas  data est Petro praeter  caeteros: potestas  enim Petri in duobus maximè excessit potestatem aliorum apostolorum.  Primùm, quia Petri potestas etiam se  extendit supra ipsos apostolos. Nam vt  arguit Innocent. de maioritate & obedientia. ca. 6. qui dixit pasce oues meas  non distinguens inter has oues & alias,  alienum à suo demonstrat ouili, qui  Petrum pastorem non recognosceret.  Quo eodem argumento, vtitur Bonifacius octauus in extrauaganti, unam sanctam. Secundò excellebat in hoc quod potestas Petri erat ordinaria in vniuersum orbem, aliorum verò  apostolorum erat  extaordinaria, ex priuilegio peculiari.   Vndè factum est vt successores Petri  seccesserint in vniuersa potestate respectu omnium ouium Christi. Successores veró apostolorum  successerunt apostolis in potestate extraordinaria. Imo  crediderim omnem potestatem episcoporum qui sunt apostolorum successores  à Petro & successoribus romanis pontificibus esse deriuatam: ita quod successor  Petri est immediatus vicarius Christi, &   â  Christo accepit potestatem: vt diffinitur in  concil. Florenti. & in concil. Costantien. sessione. 8. Sed successores apostolorum nec  susceperunt  potestatem ab ipsis apostolis  nec â Christo immediatè, sed mediatè a romano pontifice. Et sic intelligo  decretum Leonis papæ. 19. di. ca. ita dominus.   Eodem modo dico, claues Petri in duobus differri à clauibus apostolorum. Primò in vniuersalitate: accepit enim ad  aperiendum, non huic aut illi sed omnibus fidelibus nullo excepto. Secundò quia sic eas accepit vt ab eo accipiant omnes quicunque claues habuerint. Nam quod apostoli non acceperint à   Petro fuit expeculiari priuilegio, quo  & Paulus gloriabatur, potestatem apostolicam non ab hominibus accepit.  Et quamuis in ca. firmitèr dicatur Christum contulisse clauem apostolis, &   eorum successoribus, dico quod non est  eadem ratio de apostolis & successoribus apostolorum. Quia apostoli ex priuilegio immediatè  à Christo acceperunt potestatem ligandi atque soluendi, etiam in totum orbem: quod male  Turrecremata negat. Sed successores apostolorum, cúm manifestè ordinentur ab hominibus potestatem ordinis, non immediatè  à Deo accipiunt,  potestatem autem iurisdictionis accipiunt à romano pontifice immediatè.   Sed nihilominus Christus confert claues successoribus: licet per medios ministros. Quemadmodum idem ipse est  qui tollit peccata mundi: licet per ministros sacramentorum.

  

 ¶ SED vndè constat claues Petro &   cæteris apostolis concessas nunc in ecclesia permanere, cum non maneat potestas faciendi miracula quae apostolis  est collata, nec baptizandi in nomine  IESV Christi quod apostoli fecerunt.  Respondeo, constat potestatem istam  viuentibus apostolis ad alios esse deriuatam. Patet hoc actorum. 20. attendite vobis & vniuerso gregi &c. Et. 1. Timotheum. 4. & ad Titum. 1. Secundò dico secundum fidem catholicam tenendum   esse claues apostolis concessas, nunc in  ecclesia perseuerare. Patet ex cap. firmitèr. Et ex ecclesiæ consuetudine, quæ   est columna  &  firmamentum veritatis. Et  Matthæi vlti. ecce ego vobiscum  sum  vsque   ad consumationem seculi. Petro enim non  sunt datæ claues propter ipsum, sed propter  ecclesiam. Quare perseuerante ecclesia potestas data Petro debuit perseuerare. Et sic intelligatis decretum Augusti. 24. q. 1. ca. quodcumque. Vndè  & patet quare dicantur claues ecclesiæ, quia  scilicet propter ecclesiam apostolis &   successoribus datæ sunt. Claues autem   ecclesiæ appellari frequentissimum est:  vt apud Augustinum libro primo de  doctrina christiana ca. 18. refertur.

  

 ¶ CLAuis autem est potestas ligandi  atque  soluendi, qua ecclesiasticus iudex  dignos recipere, indignos excludere  debet à regno: vt dicit Magister sententiarum. 4. d. 18. & Glosa ex Hierony.  Matth. 16. Et comprobatur  à Ioan. papa  22. in extrauaganti quia quorundam de verborum significatione. Et aduerte regnum   coelorum multiplicitèr capi. Primô pro  sacra scriptura, vt Matthaei. 21. aufferetur   á vobis regnum Dei &c. Secundò pro  ecclesia militante, vt Matth. 13. simile  est regnum coelorum thesauro abscondito in agro &c. Et Matth. 25. simile est  regnum coelorum decem  virginibus  &c.   Tertiò vt etiam includat duplicem  statum,  scilicet militantem, &  triumphantem:  vt Mattæi. 5. beati qui persecutionem patiuntur propter iustitiam  &c. quia ipsorum est regnum  coelorum: & nisi abundauerit iustitia vestra &c. non intrabitis regnum  coelorum. Vno modo ex auctoritate & potestate, vt papa cum explicat locum scripturæ, diffiniendo verum sensum.   Item  cum sacerdos ex officio baptizat. Secundo modo non ex auctoritate, sed per  simplex ministerium, vt laicus qui baptizat in necessitate, & vir doctus qui aperit locum abditum sacrarum literarum   aut qui docet qua via ad regnum coelorum perueniendum sit. Dicendum  ergo clauem esse potestatem aperiendi, & claudendi regnum coelorum, si  sit plenaria potestas, quomodocunque   accipiatur regnum coelorum. Et hanc  promissit Deus Petro, eaque vtitur pontifex  quando diffinit aliquid secundùm fidem tenendum, vel dispensat in voto, vel  relaxat iuramentum: id enim est aperire regnum coelorum ex auctoritate  & potestate. Secundò dico quod præcipuus actus clauium est ligare & soluere, & sic per eum diffinitur, sicut diffiniret humanus intellectus per  discursum,  &  potentia vissiua per vissionem coloris.

  

 ¶  SED quæritur, vtrum sit idem clauis cum charactere. d. Tho. 4. d. 18. dicit  quòd sic. Contrarium dicit Scotus, di.  19. q. 1. & Marsil. 4. q. 12. art. 2. Sed distinguendum est de claue ordinis, &   de claue iurisdictionis: vtraque enim   requiritur ad aperiendum regnum coelorum. Clauis iurisdictionis non est idem   cum charactere. Clauis autem ordinis  idem est cum charactere sacerdotali.  Character enim est potestas sacerdotalis, quæ datur sacerdoti ad consecrandum. Datur etiam eidem ad absoluendum  à peccatis ita quod inde habet homo  potestatem absoluendi, vndè habet quod   sit sacerdos. Est ergo vna potestas quae   ad duos actus se extendit, scilicet consecrandi & absoluendi. Quemadmodum eadem potentia est qua simplicia  intelligimus, & qua discurrimus.

  

 ¶ QVIA verò actus clauium requirit  idoneitatem in eo in quem exercetur  quia per clauem recipit iudex ecclesiasticus dignos, & excludit indignos,  ideò indiget iudicio discretionis, & ad  explendum actum omnium vt habeat  iurisdictionem. Vndè ponitur duplex  clauis, scientiæ scilicet & iurisdictionis. Et scientia quæ est habitus non est  clauis, sed auctoritas scientiæ  actum exercendi. Communitèr etiam doctores ponunt clauem ordinis, & clauem iurisdictionis. Quæ distinctio necessaria est,  si potestatem  excommunicandi  & absoluendi ab excommunicatione ad claues  dicimus pertinere cum diuo Augusti.

  

 ¶ POtestas clauium se extendit ad remissionem culpæ. Nam licet Deus remittat per se culpam, opera tamen sacerdotis  agit instrumentalitèr, vt instrumentum   animatum: nam aliás ad remissionem culpæ non exigerit votum recipiendi effectum clauium. Vide Caieta.in opuscul.  27. quæstionum, &. q. 12. de effectu absolutionis. Et Adrianum. q. 2. de clauibus.  Et Tomam Vualdensem lib. de sacramentis a cap. 143. vsque ad. 146. inclusiuè. Extendit etiam se potestas clauium   ad remissionem poenæ  æterne, quòd  quandò remittitur culpa, &  etiam temporalis in eo qui cum contrictione accedit. Nam sicut applicatur nobis in sacramento meritum passionis Christi  ad remissionem culpæ, ita quoque eius   satisfactio ad remissionem poenæ: remittere enim huiusmodi poenam pertinet ad remissionem peccati. Et quanuis. d. Tho. videatur dicere quod claues remittunt poenam proportionabilitèr  ad peccata: vt si peccatum est paruum  parua poena remittitur, si magnum  multum poenæ, sed non tota: quia aliâs  frustra imponeretur satisfactio. Tu tamen   tene, claues tamen poenæ remittere caeteris paribus cum peccatum est paruum,  quantum si esset magnum. Quia sacramentum  æqualitèr se habet, & dispositio  est æqualis. Nihilominus habita ratione contritionis, confessor debet iniungere   satisfactionem. Quia nescit, an tota poena remissa sit. Et quod poenitentia non sit  moderanda secundùm quantitatem   peccati, sed secundùm contritionem  poenitentis, patet ex Innocent. cap. 8.  de poenitentijs & remissionibus.

  

 ¶ POtest autem sacerdos ligare ad poenam. Scotus. dis. 18. &. 19. asserit nullum   poenitentem obligari ad acceptandum   poenitentiam quam iniungit sacerdos.  Idem Gabriel. d. 16. q. 2. Quia ad satisfactionem pro poena duo sunt remedia  alterum in hac vita, alterum in purgatorio, ergo poenitens poterit suo cedere fauori. Quia ex misericordia Dei satisfactio præsens acceptatur pro futura  poena. Secundò dicit quod si poenitens acceptet poenitentiam iniunctam, tenetur illam implere sub mortali: quod  tamen videtur irrationabile. Nam si  sacerdos non potest obligare ad mortale, mea acceptatio non inducit peccati mortalis obligationem: non enim  volo implere poenitentiam iniunctam,  nisi eo modo quo sacerdos obligare   potest. Proptereá Caieta. q. 2. de satisfactione ad. 2. tenet contrarium quod  non   tenetur acceptare poenitentiam, nec  acceptatam sub mortali adimplere. Divus   Tho. hic non dicit, an teneatur, sed quod   sacerdos ligat, nec dicit an ad mortale  vel veniale. Sed. d. 16. in expositione  textus dicit quod est praeceptum de satisfactione. Et ita tenet Siluester verbo confessio. 1. §. 26. Et ita tenendum est, quod præceptum obligans ad mortale, si poenitentia iniuncta sit rationabilis. Probatur, quia est sacrilegium voluntariè relinquere sacramentum  imperfectum. Item   in foro contentioso iudex habet potestatem imponendi poenam pro delicto quam reus subire tenetur, ergo & iudex ecclesiasticus in foro conscientiae.  Item in ca. omnis  vtriusque sæxus de poenitentijs  & remissio. iniunctam  poenitentiam  pro   viribus studeat adimplere. Item suadetur ex capit. vltimo de maledicis.

  

  ¶ Est autem sacerdoti prudentia necessaria ad poenitentibus imponendum   poenitentiam. Si sciret quantae poenæ   sit debitor poenitens, cum sit iudex tenetur æqualem imponere. Sed in poenitentiæ iniunctione multa debent pensari: vt habetur in cap. 8. de poenitent.  Nihilominus arbitrium sacerdotis, non   debet esse aut seuerum, aut remissum:  videntur enim ridiculæ  poenitentiae   huius temporis. Sed in tribus casibus  licet poenitentiam  leuem iniungere. Primò in articulo mortis, &  vbicumque poenitens est impotens ad poenitentiam grauem implendam. Secundò  quando indulgentia conceditur poenitenti ex rationabili causa: illa enim habetur loco satisfactionis. Secus quando  indulgentia est indiscreta: vt habetur ca. 16. de poenitent.  Tertiò si appareat magna contritio et  peccatum  non fuit adeo graue. His adderent  etiam, cum  poenitens est tam imbecilli animo    vt per grauem  poenitentiam  scandalizetur.

  

 ¶ Sed an vnus confessor possit mutare  poenitentiam  iniunctam ab alio confessore? Respondeo  quod si poenitentia fuit irrationabilis  poenitens  non tenetur eam implere, nec habet opus commutatione. Si autem  poenitentia erat rationabilis, sed fit dura poenitenti  non  potest  commutari nisi à superiori.   Quia par in parem non habet potestatem.   Et ita intelligo decretum Vrbani papae de poenitentia. dis. 6. capit. vltimo,  placuit vt deinceps nulli sacerdoti liceat quemlibet  commissum alteri sacerdoti ad poenitentiam suscipere, sine eius  consensu cui prius se commissit, nisi pro  ignorantia illius cui poenitens confessus est.

  

 ¶  Sacerdotes legales non  habebant claues. Quia illius sacerdotij potestas non   se extendebat ad coelestia, sed ad coelestium figuras. Et in hoc praefertur sacerdotium Christi legali sacerdotio  per hoc quod Christus assistens pontifex   futurorum bonorum, ad tabernaculum  coeleste introducebat &c. Illi ergo sacerdotes non habuerunt claues, sed in  eis clauium figura præcessit. Christus autem habuit clauem auctoritatiuè  inquantum Deus, excellentiae  inquantum homo:  habuit enim  potestatem aperiendi, &  claudendi regnum coelorum. Soli verò sacerdotes ordinati ab ecclesia habent claues ordinis, & potestatem absoluendi  a peccatis in foro poenitentiæ. Haec  conclusio habetur in concil. Florenti. Etiam   in materia de ordine latius ostendimus   contra hæreticos. Clauem autem iurisdictionis quae non directè se extendit ad  ipsum coelum, sed mediantè militante ecclesia non sacerdotes habere possunt: vt Archidia. & electi. Lege quartum  argumentum. d. Tho. in additioni. ad  tertiam  partem. q. 19. a. 3. Vndè nota quod  foeminae  nullam  potestatem  spiritualem habent.   Vndè de legibus, &  praeceptis earum   debet iudicari id quod de legibus matris familias in domestica gubernatione. Nam si materia est grauis &  praeceptum  necessarium ad conseruationem boni communis, obligabit præceptum Abbatissæ ad peccatum mortale. Sin autem materia non est grauis quanuis ipsa  velit obligare ad mortale, lex eius &   præceptum non obligat ad mortale.  Verum est quod  cum ex voto obedientiae monachæ teneantur suæ superiori obedire, forsitan  cum exigeret obedientiam  à subditis, etiam in re non admodum graui, si  subditæ violant obedientiam, votum  suum videntur infringere. Sed hoc mihi certum non est. Illud verò primo loco diffinitum est mihi certissimum. Vndè perperam monachas instituunt, qui  absolutè docent præcepta suarum superiorum non obligare eas ad peccatum mortale. Quemadmodum si quis  doceret leges principum foeminarum    nullas ad mortale obligare. Sed verum   est non habere potestatem obligandi  in ordine ad finem supernaturalem, hoc  enim pertinet ad vsum clauium.

  

 ¶ Mali sacerdotes vsum habent  clauium,  iniquitas enim ministri non tollit liberalitatem domini, sed sacerdos est solum   minister, ergo non potest sua malitia donum à Deo transmissum per eum nobis  aufferre. Pretereà, nullus potest scire de  alio, an sit in statu salutis, si ergo nullus possit vti clauibus in absoluendo ni  si existens in gratia, nullus se sciret absolutum, quod est inconueniens. Hæresis fuit  Vuicleph condemnata in concil. Constant.  sessione. 8. &. 15. quod mali sacerdotes priuantur iurisdictione, quae  etiam manifesto  ecclesiæ vsu condemnatur. Sed contra  videtur id quod habetur. 24. q. 1. ca. audiuimus &. 1. q. 1. ca. etiam corde: sed loquitur de diuiso ab ecclesia, vt patet legenti. Est etiam  argumentum ca. remissio   nem. 1. q. 1. & de consecra. d. 4. cap. quomodo ex Augusti. sed loquitur de sanctis, vel bonis catholicis, vel de publicis peccatoribus qui non tolerantur.

  

 ¶ Scismatici, hæretici excommunicati,  degradati vsum clauium non habent,  quia priuantur subditis, in quos potestatem quam habent exerceant. Sicut  nec possent consecrare non habentes  panem, nec baptizare si non habeant  aquam. Illi ergo qui priuati sunt non  possunt vsum clauium habere. Sed nota  quod in concil. Constant. statutum est, non teneri fideles vitare excommunicatos, nisi sint nominatim excommunicati, vel manifesti percussores clericorum. Vndè fit  vt non omnes excommunicati & suspensi priuati sint iurisdictione, illi videlicet qui tolerantur, & quos euitare non debent. Tempore autem  divi  Thomae   nondum id fuerat constitutum. Peccant   tamen illi administrantes sacramenta:   quia concilium dicit hanc  relaxationem   in nullo excommunicatorum debere suffragari. Hoc tamen intellige cum grano  salis, peccat enim si est in mora petendæ absolutionis. Item quando licitè potest  se excusare ab administratione sacramentorum. At quando tenetur administrare sacramenta petenti, non peccat administrando: aliâs esset perplexus.

  

 ¶ SED nunquid in mortis articulo huiusmodi poterunt absoluere? Divus Tho.  hic in additionibus. q. 19. art. 6. nullum  casu excipit. Sed supra. q. 8. generalitèr dixit in articulo mortis quemlibet sacerdotem absoluere posse. Sed. 3. p. q.  82 a. 7. secundum  quod solus baptismus permittitur esse ratus hæreticis & scismaticis in articulo necessitatis. In nullo autem   casu possunt consecrare, vel aliud sacramentum conferre. Et idem hac. q.  ar. 5. 3. Et est communis opinio. Sed Palude. d. 25. q. 1. circa finem tenet, quod in articulo mortis licitum est ab haeretico recipere poenitentiam: quia est sacramentum necessitatis, sicut baptismus.  Idem Siluester verbo confessor. 1. §.  vltimo. Et Maio. d. 17. Et Glo. de sponsa. ca. 11. Et re vera, de excommunicatis catholicis non dubito quin in articulo mortis possint sacramentum poenitentiæ ministrare. Non enim video causam quare fideles in articulo mortis praesente sacerdote catholico priuentur sacramento  necessario ex iure diuino. Nec esset  minus intolerabile prohibere absolutionem in art. mortis quam reseruare casus: præsertim cum  communiter homines  habeant attritionem. Item licet recipere  baptismum, ergo absolutionem: quia  vtrumque est in diuino præcepto, & sacramentum necessitatis. Item cap. quod  non est de regulis iuris dicitur  quod necessitas  non habet legem. Et idem mihi probabile est de hæretico, à quo periculum   non timetur, & qui non errat in articulo  sacramenti poenitentiæ, præsertim si de  iure diuino quilibet sacerdos habeat  auctoritatem in articulo  mortis. Non valet quod  afferri solet in contrarium de Hermegil.  ex. 24. q. 1. c. vltimo, tum quia ibi loquitur   de communione quæ  non est sacramentum   necessitatis, tum quia id fecit ne faueret.   Arriano episcopo: quem  pater ob id destinarat.  ¶ Sacerdos autem non potest vti claue in quemlibet, sed in eos tamen qui ei in  sortem venerint: nisi in necessitatis  articulo vbi nemini sacramenta sunt  deneganda. Hanc  opinionem. d. Tho. probabiliorem facit Martinus. 5. qui in concilio Constant. circa finem, inter reliquas  interrogationes ponit hanc, vtrum credat auctoritatem iurisdictionis papæ, &   episcopi esse maiorem in soluendo, ligandoque, auctoritate simplicis sacerdotis,  etiam  habentis curam animarum. Proprius  verò sacerdos in aliquibus casibus non    debet absoluere sibi subditum, sed remittere ad superiorem. Primus quandò est solennis poenitentia imponenda   quia eius proprius minister est episcopus.  Sed iam  haec poenitentia recessit ab vsu.  Secundus de excommunicatis, quando inferior sacerdos non potest absoluere.
  
 Tertius quando inuenit irregularitatem  contractam, pro cuius dispensatione debet  ad superiorem remittere. Quartus de incendiarijs. Quintus quando est consuetudo   in aliquo episcopatu  quod enormia crimina  ad terrorem  seruantur  episcopo. Et nota solutionem ad primum in additioni. q. 20. a. 2.  in qua dicit, quod sacerdos non debet audire confessionem mulieris cum qua peccauerit, sed debet ad alium mittere,  nec illa debet ei confiteri, sed petere  licentiam ad alium eundi, vel ad superiorem recurrere. Si ille licentiam denegaret, tum propter periculum, tum  quia est minor verecundia, si tamen   absolueret, absoluta esset. Et quod Augusti. dicit nullus officio sacerdotis vti  debet nisi immunis ab illis sit quæ in  alijs iudicat. Dicit tamen  divus Tho. intelligendum  secundum congruitatem & non secundum necessitatem sacramenti. Et hæc  de clauibus dicta sufficiant.



   SEQVITVR VLTIMVS  de excommunicatione tractatus.
  
 De excommunicatione tractatur in. 4. d. 18.  &  à S. Tho. ibidem, & in additionibus   quaestione. 21. Nos breuitèr absoluemus hunc tractatum quatuor punctis.
  
-  ¶ Primò dicemus quid sit excommunicatio, &  quae causæ illius.
  -  ¶  Secundò de casibus in quibus potest  homo   peccare, ex hoc solum  quod est excommunicatus.
  -  ¶ Tertió de eo qui potest  excommunicare
  -  ¶ Quartò  & vltimo dicemus de excommunicatione minori, quid sit, quae  causae eius, & quis possit ab ea absoluere.

  

  QVo ad primum, excommunicatio est separatio à communione ecclesiae quo ad fructum   & suffragia generalia, & est diffinitio excommunicationis maioris. Pro  cuius intelligentia est notandum, quod  excommunicatio non est peccatum, nam quodlibet peccatum (etiam veniale) est maius malum quam  excommunicatio, sed est poena: poena autem est priuatio alicuius  boni, & sic excommunicatio est priuatio communicaitonis  ecclesiae, quae  quidem est quoddam bonum. Secundò nota quod inter christianos sunt quatuor gradus communicationis. Primus est communicatio humana quæ   etiam inuenitur inter infideles, sicut  commedere simul colloqui, tractare, &   haec  communio non est propriè  fidelium,  sed conuenit eis quatenus ciues, & politici sunt. Secundus est communicatio   quæ consistit in hoc quod est simul conuenire in ecclesia ad orandum, ad recipiendum sacramenta, ad electionem   canonicam actiuam & passiuam, & ad  audiendum diuina officia. Tertius est communicatio  bonorum  &  suffragiorum  quae   ex intentione ecclesiæ applicantur,  seu offeruntur pro omnibus christianis. Quartus est communicare, seu habere partem in bonis & meritis aliorum fidelium, quæ titulo charitatis applicantur omnibus existentibus in gratia: secundum illud psal. 118. Particeps  ego sum omnium timentium te, & custodientium mandata tua. His suppositis sit prima propositio, excommunicatio non priuat quarta communicatione.   Probatur, quia illa communicatio fundatur in charitate, charitatem autem  non expellit nisi peccatum, sed excommunicatio  non est peccatum, vt diximus, ergo. Secunda propositio excommunicatio priuat hominem reliquis tribus communicationibus. Vnde solet ab alijs diffiniri (& benè) excommunicatio est priuatio â quacunque licita communicatione fidelium. Consule Caietanum quodlibeto. 2. q. 12. Et nota antiquam consuetudinem ecclesiæ in excommunicatione, quòd gradatim fideles communicatione priuantur. Et fortè tot erant genera excommunicationum quot genera communionum. Vnde Siluester tria  genera ponit verbo excommunicatio  primo. §. 1. Aliquandò enim priuabantur   sola communione eucharistiæ quæ   anthonomaticè  communio  dicitur, vt tradit  Dionysius de ecclesi. hierarchia ca. 3.  &  ostendit Vualden. lib. de sacramentis   ca. 95. Et de hac intelligo decretum  Ioannis papæ. 3. q. 4. c. Engeltrudam. Aliquandó  priuantur Christi fideles ecclesiastico conuentu ad officia diuina audienda,  vel ab oratione  communi quæ  omnes poterant appellari minores excommunicationes, & eas videre licet. 5. q. 2. c. praesenti.    Et. 11. q. 3. ca. admensam. Et in concilio  Niceno. ca. 11. &. 12. Et Chrisosto. home. 17. in Matthaeum circa finem. Aliquandò fideles priuabantur omni communione, quasi praescisi ab ecclesiastico corpore: &  hanc veteres appellabant   anathema, qua voce iudaei extremam  detestationem significare solebant: teste Hierony. super. 1. ca. epistolae ad Galatas. Nos hac tempestate duas tantum   excommunicationes nouimus, minorem qua  quis priuatur  communione passiua sacramentorum  omnium, maiorem, qua etiam  priuatur   alijs fidelium  communicationibus: vt habes de clerico excommunicato ca. vlti.

  

 ¶ QVÆritur, vbi habetur in sacra scriptura quod ecclesia possit hac poena punire? Respondetur, quod excommunicatio fundatur in auctoritate Pauli. 1. Corinthio. 5. iam iudicaui vt praesens tradere huiusmodi hominem sathanae in  interitum carnis. Et re vera intelligitur,   quòd tulit in eum sententiam excommunicationis, vt sanctus Tho. exponit.  Item fundatur in auctoritate. 1. Ioan.  5. est peccatum ad mortem, non pro  illo dico vt roget quis. Qui quidem locus licet multiplicitêr intelligatur, videtur quod sensus legitimus & literalis sit  ille de quo dicitur, si ecclesiam non audierit, sit tibi vt ethnicus &  publicanus.  Item ad Titum. 3. hæreticum hominem  post primam &  secundam  monitionem   deuita. Quem locum adducit sanctus  Tho. ad hoc propositum in. 2. d. 43.  & quæstionibus de malo. q. 3. ar. 15. 3.  & ita videtur exponere, & fortè illa  est expositio literalis, & Matthæi. 18.  si ecclesiam non audierit, sit tibi tan  quàm ethnicus & publicanus.

  

 ¶ QVÆritur, quomodo intelligatur  quod  excommunicatio priuat à  receptione sacramentorum? an sit sensus quod faciat eam  illicitam, ita videlicet quod non potest excommunicatus sacramentum suscipere sine hoc quòd peccet: tamen si de  facto suscipiat, verum suscipit sacramentum, vel an sit sensus quod nec potest sine  peccato suscipere, nec si de facto suscipiat tenet sacramentum, ita quod vltra hoc  quòd peccat sacramentum est nullum?  Hæc quæstio est vna de vtilioribus &   difficilioribus totius huius materiæ.
  
 Et tota difficultas est de sacramento  poenitentiæ, vtrum sit nullum per hoc  quòd sumitur ab escommunicato. Pro cuius  intelligentia est in primis notandum  quòd excommunicatio non habet ex iure diuino priuare à receptione sacramentorum, nec à participatione sacrificiorum ecclesiae. Nam de iure diuino  nullus est excommunicatus: licet veniat excommunicandus ab ecclesia, secundum eius  placitum & limitationem. Secundò   nota quòd in potestate ecclesiæ est facere quòd sacramentum poenitentiæ    & sacramentum matrimonij sit nullum, vbi susciperetur ab excommunicato, etiam inuincibilitèr ignorante se  esse excommunicatum. Quod tamen  non posset ecclesia facere de alijs sacramentis imprimentibus characterem:  quia habent determinatam materiam  de iure diuino, quæ non potest subtrahi, nec mutari. Hoc supposito dico, quod   de hac re sunt diuersæ sententiæ: licet  omnes conueniant in hoc quòd si excommunicatus sciens, vel vincibiliter ignorans se esse excommunicatum, suscipiat aliquod sacramentum, peccat  mortalitèr, & est sacrilegus. Si veró accedat bona fide cum ignorantia inuincibili iuris, vel facti excusatur à mortali: & de hoc non est dubium. Sed loquendo de annullatione, quidam dicunt quod si  excommunicatus  etiam inuincibilitèr ignorans   se esse excommunicatum accedat ad sacramentum poenitentiæ  & absoluatur   nullum omnino sacramentum suscipiat. Probant, quia excommunicatio tollit iurisdictionem, ita quod  excommunicatus nullius  est subditus, sed nullus sacerdos potest  absoluere non subditum, ergo. Patet  consequentia, quia licet ignorantia excusset à peccato tamen non potest facere quod sit validum id quod esset irritum   si fieret cum  scientia opposita. Et hinc est  quod vsus ecclesiæ habet, quod ante absolutionem a peccatis præmittatur absolutio ab excommunicatione, ne annulletur sacramentum. Secunda, alij dicunt quod si  excommunicatus accedat ad sacramentum  poenitentiæ  cum ignorantia inuincibili  quæ excusset illum á sacrilegio, verum   suscipit sacramentum, nec tenetur amplius confiteri de illis peccatis, sed quaerere absolutionem ab excommunicatione,  & interim non miscere se diuinis. Hæc  sententia est Caieta. in summa verbo  impedimenta absolutionis. Et Palude   4. d. 18. q. 4. Adria. q. 2. de confessione  contra finem. Probat, quia licet absolutio sacramentalis sit iure prohibita  excommunicato, nullo tamen iure est irrita si de  facto suscipiatur, nec vsus ecclesiæ habet contrarium, & qui hoc cogitant decipiuntur, ergo. Item alia sacramenta  non annullantur per hoc quod suscipiantur ab excommunicato, ergo nec hoc:  nam detis vndè habeatis contrarium.  Item quia aliâs iniusta esset sententia  ecclesiæ si vellet ignorantiam inuincibilem condemnare. Si quis autem excommunicatus per ignorantiam vincibilem   accedat ad sacramentum poenitentiæ   dummodo confiteatur fictionem, verè   suscipit sacramentum, & recedente fictione consequitur effectum. Hanc solus Caieta. tenet expressè. Et probatur, quia poenæ non sunt ampliandæ,  sed potius restringendæ: vt patet de regul. iuris in. 6. reg. 15. &. 49. Item eodem    iure excluditur excommunicatus  à participatione sacramenti  matrimonij  &  sacramenti absolutionis, sed ecclesia prohibens  excommunicato  matrimonium non irritat illud  sed si fiat tenet. vt patet extra de eo qui  duxit eam quam polluit per adulterium   ca. 6. & de matrimonijs contractis contra interdictum ecclesiæ capi. 2. Vndè   ergo discrimen in verbis eisdem generalibus? Si autem quis celebrauerit pro   excommunicato, & applicuerit ei sacrificium, siue inuincibilitèr, siue vincibilitèr ignoret excommunicationem   applicatio facta tenet. Prohibentur  enim christiani comunicare, non  tamen   inualidatur communicatio.

  

 ¶ QVÆritur, vtrum anulletur sacramentum per hoc quod confertur ab excommunicato? Respondetur  & sit prima propositio. Si sacerdos excommunicatus  quacumque   excommunicatione, etiam propter notoriam  clerici percussionem, tentet conferre   quòdcumque  sacramentum, excepto sacramento poenitentiæ, verum sacramentum confert, quamuis peccet. Nec de hoc  est dubium, siue faciat scientèr, siue ignoranter, &  tam vbi toleratur quam vbi  non toleratur. Secunda loquendo de  sacramento poenitentiæ, si sacerdos sit  excommunicatus non nominatim, aut  propter notoriam clerici percussionem   & tentet absoluere verum  sacramentum   confert. Ita determinatur in extrauaganti concilij Constant. antè quod nullus excommunicatus poterat conferre sacramentum poenitentiæ. Et hæc secunda propositio intelligenda est vt prima, videlicet tam vbi talis sacerdos toleratur ab  ecclesia, quam vbi non toleratur, et tam vbi  crimen propter quod est escommunicatus est  secretum, quam vbi est publicum. Tertia si  sacerdos sit excommunicatus  nominatim, aut  propter  notoriam clerici percussionem, &  cum   hoc toleratur ab ecclesia, verum  sacramentum poenitentiæ confert, si de facto conferat illud. Patet, quia licet in iure nihil sit de hoc cautum, tamen non est credendum, quod ecclesia toleraret eum in publica administratione sacramentorum: &   cum hoc vellet quod facta per ipsum essent  irrita, profecto esset intolerabilis error.  Quarta si sacerdos sit excommunicatus nominatim, aut propter notoriam clerici  percussionem, &  cum non toleretur ab  ecclesia, si tentet absoluere, nullum omnino confert sacramentum. Patet, quia  ista seruabatur ante concilium  Constan.  Et ibi relinquitur ita seruandum perpetuis temporibus quo ad ista duo genera  excommunicatorum, ergo. Item quia talis nullam   omnino habet iurisdictionem, ergo.

  

 ¶ QVÆritur, de causa excommunicationis   an sit peccatum mortale? Quæstio haec   potest duplicitèr intelligi. Primó de  iure. i. vtrum non debeat ecclesia excommunicare, nisi propter mortale. Secundò de facto, an si excommunicet propter veniale, vel aliud factum quod non  sit peccatum, excommunicatio tenet.  In primo sensu communis opinio est, quod   nullus potest iure excommunicari, nisi propter mortale. Patet ex verbis domini Matthæi. 18. vbi tradita fuit potestas excommunicandi, si peccauerit in  te frater tuus &c. Clarum est quòd de  venialibus non requiritur illa diligentia. Item ex concilio Meldensi. 11. q. 3.  capit. nemo. Et hoc tenendum est pro  certo: licet aliquandò viderim oppositum defendi. Secundò dico, quòd licet  excommunicatio possit iure ferri pro  quolibet mortali, quia finis ipsius est  solus Christus vt patet. 1. Corinthio. 5.  quam tollit quodlibet mortale, tamen  non   debet ferri nisi pro grauissimis criminibus de quibus alitèr non speratur sanitas. Patet quia est vltima medicina  ecclesiastica, & nocet plusquam si gladijs feriretur: vt ait August. Item, quia  excommunicatio non debet ferri quousque peccator non audiat ecclesiam.  Item, quia Paulus non meminit excommunicationis, nisi propter incestum,  cum  tamen essent plura alia crimina. Vndè patet, quod pro temporali damno non  potest ferri excommunicatio, nisi sit  nimis graue. Et quidem iudices pessimè faciunt, & grauitèr peccant concedendo excommunicationes pro rebus  leuibus, por las vuas, mançanas  &c. Et  est vna de pessimis consuetudinibus  quorundam ministrorum ecclesiastica potestate abutentium ista, quæ omnia  iam corrupta sunt. Et anathematis nomen, quo audito maiores nostri tremebant, & irrisioni nostris temporibus  expositum est. Et ego credo, quòd istae   excommunicationes non obligant, nisi  præsumatur esse mortale id pro quo  feruntur: non enim de hoc dubito.

  

  ¶ SED vtrum, statim quòd homo peccat mortalitèr, possit excommunicari?  Respond. quod non, quousque sit contumax & rebelis ecclesiæ. Patet Matth.  18. si peccauerit in te frater tuus corripe eum, adhibe tecum, dic ecclesiæ, &   vltimo venit excommunicatio, sit tibi  quasi ethnicus. Idem constat ex Paulo haereticum hominem post primam  & secundam admonitionem debita.  Vndè de iure nullus potest excommunicari, nisi præcedat trina admonitio:  vt patet in cap. sacro sancta de senten.  excommunica. Trina tamen admonitio  non est de essentia excommunicationis: vt benè notat Palude. d. 18. in. 4. &  Duran.  ibidem, & Glosa in cap. prædicto, &   in ca. statuimus. Nec hoc est contra  euangelium, nam in euangelio ostenditur  ordo iuris, non tamen dicitur, quòd ille est necessarius. Verum est quòd non   expedit alitèr fieri quàm in euangelio    expressum est. Nihilominus si quis semel admonitus excommunicaretur  per   mortali, excommunicatio esset valida.  Non dubito tamen quin admonitio sit de  essentia excommunicationis: ita quòd si  quis excommunicaretur  antequam esset  admonitus, excommunicatio non teneret. Contra hoc potest fieri vnum argumentum, quia incurrentes excommunicationes latas in iure non admonentur prius,  vt patet de incendiarijs, de percussoribus clericorum  &c. qui quidem ipso facto  incurrunt in sententiam, ergo. Respondeo  quod   tales iam sunt admoniti ab ecclesia,  &  à lege Christi prohibente talia crimina, & ista est sufficiens admonitio.

  

 ¶ QVÆritur, vtrum excommunicatio   iniusta sit valida, vel vtrum habeat aliquem  effectum? Nota, quod  excommunicatio,  sicut & quælibet alia sententia, triplicitèr potest esse iniusta. Primò, quia  ipso iure est nulla: vt si aliquis excommunicet non subditum, talis continet  intolerabilem errorem, & nullum effectum habet, tam in foro exteriori,  quam in interiori. Ita dicitur capi. extra  de sententia excommunicationis ca. per tuas  & ca. statuimus in. 6. eo. titu. Secundò   dicitur excommunicatio iniusta ex parte iudicis, quia videlicet malè iudicauit quacunque ex causa id fiat, siue ex  odio, siue ex defectu probationis, siue ex  ignorantia: talis tamen non est ipso iure irrita. Et de hac est nostra disputatio modo, vtrum liget? Est quæstio nimis grauis, & de qua sunt diuersæ sententiæ. Caieta. 2. 2. q. 70. arti. 4. 2. tenet  expressè, quod talis sententia omnino est  nulla, ita quod nullum prorsus habet effectum apud Deum, nec apud homines.  Probat, quia excommunicatio non potest ferri nisi pro mortali, sed iste vt supponimus non peccauit mortalitèr, ergo. Item quia sententia iniusta non est   sententia: nam secundum S. Tho. 2. 2.  q. 70. ar. 4. iudicium iniustum non est  iudicium, ergo. Adria. quodlibeto. 6.  tenet eandem sententiam. Tenent Ricar. d. 18. q. 5. art. 3. Alexand. 4. p. q. 82.  membro vltimo, Siluest. verbo excommunicatio. 2. §. 2. &. 3. Palude. d. 18. q. 1.  ar. 3. & Duran. d. 18. q. 4. Gratia. 11. q. 3  ca. qui iustus, & videtur esse sententia  S. Tho. q. 21. additio. ar. 4. omnes isti dicunt, quod  excommunicatio iniusta ex parte causæ si non sit iure irrita, est valida.   Horum sententia videtur fundari in  ca. per tuas de sententia excommunicationis. §. verum inanis. vbi dicitur, quod   iniuste excommunicatus debet recurrere ad superiorem, & petere absolutionem ab excommunicatione iniusta, ne ecclesiæ sententiam contemnere videatur, et  ex hoc amplius ligetur. Re vera videtur mihi, quòd omnes isti doctores loquantur brevius quám oporteat, ideó   dicam vobis quod sentio. Et sit prima  propositio, iniustè  excommunicatus  non   priuatur suffragijs ecclesiae  communibus. Hanc tenent omnes doctores, etiam   illi qui asserunt sententiam iniustam  ligare. Signanter Ricardus arti. 7. q. 2.  & Palude. q. 1. ar. 1. & Alexand. vbi supra membro. 1. solus Durand. eam negat.  Sed rationes Caietani, & Adria. sufficienter eam probant: ecclesia enim non   approbat iniquam voluntatem, & sententiam iudicis quantum ad hoc, cúm  sit damnum innocentis, sine aliqua vtilitate publica. Secunda propositio, talis sententia quæ non est ipso iure irrita quantum ad hoc valida est, quod sic excommunicatus non solum propter scandalum  sed absolutè tenetur vitare omnem  communionem  & vitari. Has duas propositiones tenet beatus Grego. homilia. 26.  tractans illud Ioan. 20. quorum remiseritis peccata &c. Patet hæc. 2. ex multis   iuris capitibus, & ex Vrbano papa. 11.  q. 3. cap. quibus nam. Quia si semel daretur facultas cuilibet discernendi an  causa sit iusta, vel non, esset magna confussio  & schisma: ideo ecclesia iustissimè præcipit vt talis remedia quærat  iuris, & interim sententiam timeat, &   ei pareat. Tertia propositio, si talis participaret in diuinis, vel alij eidem communicarent publice, easdem poenas incurreret coram ecclesia ac si sententia  iusta esset. Si enim non est delata appellatio ad superiorem, & conuincor  de communicatione contra præceptum  ecclesiæ, iudex profecto iustè me condemnabit, tamquàm irregularem. Hæc  Innocentius extra de sententia  excommunicationis cap. 40. & Grego. in homilia  citata. Quarta propositio, licet ex vi praecepti ecclesiastici (etiam in secreto) ille  teneatur euitare & euitari: quia præceptum ecclesiæ  æqualitèr obligat excommunicatum in publico, & in secreto,  ex epicheia tamen, siue ex licentia præsumpta, aut ratihabitione potest communicare sine scandalo. Quia in alijs præceptis sane interpretamur intentionem   ecclesiæ, cum non est verisimile ipsam  velle obligare. Hic autem nullo pacto  est verisimile ecclesiam ad abstinendum obligare voluisse. Nec enim vult  alicui innocenti inferre damnum, nisi  propter bonum publicum. Priuare autem in publico necessarium est ad publicam vtilitatem, in secreto autem priuare non est necessarium. Hanc puto  esse mentem & Caieta. & S. Thomæ.

  

 ¶ QVÆritur, vtrum excommunicatio ignorata liget? Ad hoc sit prima propositio,  si ignorantia inuincibilis sit facti & iuris. i. si sit talis quae excusset â tota culpa mortali, excussat etiam  à canone, non   incurritur excommunicatio. In hoc omnes  conueniunt, nec potest negari. Quia   excommunicatio  non potest ferri nisi pro mortali, sed iste non peccauit mortalitèr  vt suponimus, ergo. Patet hæc de constitutio. c. 2. rem  quae culpa caret in damnum   vocari non  conuenit. Secunda si quis peccet mortalitèr, &  excommunicatio non sit  formalitèr lata pro illo facto, non incurrit sententiam canonis. i. si aliquis sciat  se peccare mortalitér, & ignoret inuincibilitèr id pro quo lata est excommunicato   non est excommunicatus.  Verbi. gratia. occîdo Petrum   & scio me peccare illum  occîdendo ignoro tamen inuincibiliter illum esse clericum, non   incurro excommunicationem. Patet quia excommunicatio non est lata contra percussorem  hominis sed clerici: vt expresse habetur  ca. si verò extra de sententia excommunicationis. Tertia si factum pro quo lata est  excommunicatio sit aliâs licitum, vel non condemnatum iure diuino, ignorantia canonis  excusat à poena. Verbi  gratia. si papa nunc sub  poena excommunicationis præciperet ne quis    vestiretur serico, & ego ignorarem  canonem  istum  non  incurrerem  excommunicationem, quia   non pecco mortalitèr cum  ignorarem  inuincibiliter. Probatur ex ca. proposuisti. 82. d.  Quarta in omnibus statutis latis ab ordinarijs citra papam, ignorantia iuris si sit inuincibilis excussat à  sententia canonis,  etiam si faciam mortale pro quo est formaliter lata excommunicatio. Verbi  gratia  episcopus fert sententiam  excommunicationis in concubinarios, ego  ignoro illam, non incurro eam: esto sim concubinarius. Et hoc generalitèr est verum in  omnibus  quorumcumque  praelatorum  inferiorum   papa. Et etiam in religionibus patet, quia  ita habetur extra de sententia excommunicationis li. 6. ca. vt animarum periculis, vbi  hoc ipsum expressè continetur. Et in  his quatuor propositionibus omnes  conueniunt doctores nemine discrepante. Sed  tota difficultas est de sententijs iuris latis à papa quibus est anexa excommunicatio.   Verbi  gratia lata est in iure excommunicatio contra   incendiarios, est dubium, an cadens in factum  & ignorans inuincibilitèr ius, incurrat excommunicationem. De hoc sunt diuersæ  sententiae inter doctores. Adria. q. 3  de clauibus. Scotus. d. 16. q. 98. Maio.  d. 18. q. 2. & Glo. in ca. à nobis de sententia  excommunicationis, & in ca. vt animarum.  Ioan. Andre. ibi Bartho. in l. cunctos  populos de summa Trinita. Omnes isti tenent partem  affirmatiuam, videlicet quod ignorantia iuris non excussat à poena,  seu excommunicatione. Probant ex praedicto   ca. vt animarum, in quo papa in fauorem animarum instituit, quod non incurrat excommunicationem qui sciens factum ignorat  ius, sed præcipit id obseruari in statutis ordinariorum inferiorum, nullam prorsus faciens mentionem de statutis papae:  ergo cum  solum  exceperit summus pontifex ordinariorum sententias, fit vt sententia iuris communis in sua sententia  perseueret. Item quia ignorantia iuris   cui est annexa irregularitas non excussat à tali poena vt habetur in cap. cum  illorum de sententia excommunicationis, ergo  nec ignorantia iuris cui est annexa excommunicatio excusabit ab ea. Hæc est  horum sententia, &  quidem videtur quod sit  tutior, præsertim quia fauet vsus ecclesiæ quæ  communitèr irretitos his laquaeis   remittit ad superiores per confessores  esto poenitentes laborent inuincibili  ignorantia. Oppositam  sententiam  tenent   Siluest. verbo excommunicatio. 2. §. 3. &  excommunicatio vltimo. §. 3. & verbo ignorantia. 1. §. 8. & summa angelica. Et videtur   esse Caie. & Antonini. Qui omnes  tenent,  quod ignorantia inuincibilis iuris excusset ab excommunicatione. Probatur excommunicatio non potest ferri, nisi pro contumatia, vt patet ex euangelio, sed qui ignorat  inuincibilitèr non est contumax, ergo. Item si aliquis sciat substantiam mali actus, & ignoret inuincibilitèr aliquam circunstantiam eius, non imputatur   ei ad malitiam talis circunstantiæ, ergo.  Ad argumenta vtriusque opinionis potest facilitèr responderi. Et quamuis sapientissimus magister á Victoria in  neutram  partem aperte declinet, tamen  primam   sententiam reputat tutiorem. Et ideó tenendum est, quod si fiat id pro quo lata est  formalitèr excommunicatio incurritur, esto  inuincibilitèr ignoretur ius. Nec valet solutio Siluestri, quia etiam pontifex est ordinarius, &  quod eius sententiæ   etiam excipiuntur in illo ca. vt animarum periculis: quia est contra  communem   vsum loquendi. Nam in titu. de officio iudicis ordinarij iurisperiti communitèr   distingunt  ordinarium  à summo pontifice

  

 ¶ QVÆritur, an incurrat sententiam  excommunicationis qui facit, aut omittit aliquid   inuincibilitèr credens se incurrere excommunicationem propter illud? Verbi  gratia furatus  sum decem aureos in ecclesia, & credo   inuincibilitèr quod ob illud crimen sit possita excommunicatio: cum tamen non sit, est  dubium, an incurram? Et videtur quod sic,  quia qui facit actum aliâs bonum, si cogitat esse malum peccat propter illam conscientiam, ergo. Respondeo  quod in tali casu  pecco mortalitèr, & incurro tantam  culpam  &  poenam, quantam incurrissem, si  de facto fuisset imposita excommunicatio  pro   illo opere, sicut ego cogito: quia conscientia est quæ  damnat, vel absoluit. Secundó dico quod talis quamdiu habet illam  conscientiam debet se in omnibus habere, ac si  verè esset excommunicatus: nam aliâs peccauit  propter conscientiam  quam habet. Tertiò dico quod talis de facto nullam  excommunicationem   incurrit. Probatur, quia ipse non potuit  supra se ferre talem  sententiam nec alius  tullit, ergo. Item, quia si ille cogitasset eodem modo, quod propter illud opus occurrebat mortem  temporalem, non incurrisset  illam propter solam suam  imaginem, ergo.   Ad argumentum in contrarium dico, quod non  est idem  iudicium de culpa & de poena,  nam culpa pendet ex vniuscuiusque  voluntate, poena autem  non nisi à iure, vel à iudice

  

 ¶ Iam verò de secundo principalitèr  quæritur, vtrum liceat communicare  cum  excommunicato? Hic sunt breuitèr tria definienda. Primum in quibus sit licitum  communicare   cum  excommunicato, & in quibus non. Secundum an incurrat aliquam  censuram qui participat cum  excommunicato in prohibitis. Tertium an sit semper mortale peccatum participare cum excommunicatis in prohibitis.  Quo ad primum, sit prima propositio,  post concilium  Constant. duo genera excommunicatorum tenemur vitare, scilicet excommunicatos nominatim, &  excommunicatos propter  notoriam clerici percussionem, cum his inquantum est prohibitum participare, in  his quæ in hoc carmine continentur.  Os, orare, vale, communio, mensa  negatur.  Hoc tamen intelligendum est, quandò    tales excommunicati  non  tolerantur in ministerio ecclesiæ. Nam si tolerantur per  communem errorem, iam diximus supra  quod sacramenta ab eis collata sunt valida, ac proindè  non tenemur vitare eos:  etiam in istis. Hoc patet ex iure, & ex  prædicto concil. Secunda, cum  omnibus   excommunicatis  quocunque modo sint  excommunicati, est licitum participare in his  quæ hoc carmine continentur. Vtile,  lex, humile, res ignorata necesse. Vide  in summa Caietani declarationem  horum   verborum. Tertia, excommunicatos non nominatim, nec propter notoriam clerici percussionem, nullus tenetur vitare post  concilium Constan. etiam in contentis in  primo versu. Vndè possumus cum eis  colloqui, diuina officia audire, inducere eos ad administrandum sacramenta: si eis ex officio, vel ex commissione  hoc incumbat: quia sic ordinauit concilium, in fauorem animarum. Hæc est aliquorum non omnium. Nam Siluest. Caie  ta. & Adria. tenent  oppositum, quo ad participationem  sacramentorum tam actiuam,  quam passiuam: aiunt enim eos peccare  in tali administratione sacramentorum   ac proindè  non licere fidelibus eos inducere ad eam. Forsitan concilium non  ordinauit, nisi quod facta per tales essent  valida: quia hoc maximè expediebat  animabus. Quo ad secundum de quantitate  poenae, sit prima propositio. Qui participat in prohibitis cum excommunicatis de  quibus loquitur prima propositio, incurrit sententiam excommunicationis maioris in duobus casibus. Primò  quando participat in crimine pro quo fuit lata excommunicatio. Secundò  quando  excommunicatio   fertur sub hac forma, excommunicamus Pe  trum &  omnes participantes, & cum illo  communicantes. Extra hos duos casus solùm  incurritur  excommunicatio minor: & de hoc  non est dubitandum. Secunda propositio, participare cum  excommunicatis de quibus  in prima propositione, est peccatum  mortale, solum in tribus casibus, scilicet  si participet in diuinis, vel in crimine  vel in contemptu ecclesiæ seu clauium.  In omnibus alijs solùm erit veniale participare cum eis. Hæc omnia  habentur ex determinatione concilij Constantien. vt  Adria. Antoni. Caiet. Siluest. & vsus  ecclesiae testatur. Hoc dico quia illa determinatio non extat apud nos, nec in  praedicto concil. ex defectu impressorum. Sed multi testantur se vidisse illam.   Et papa Eugen. in quibusdam ordinationibus reuocauit omnia facta in concil.  Basiliensi, vbi fuit ordinatum, quod  omnes   excommunicati  vitarentur, quod erat contra determinationem concilij Constant. Nota  hic quod quilibet fidelis tenetur iure diuino  vitare excommunicatum (quocunque modo sit  excommunicatus) in duobus casibus  praeter eos  quos recensuimus. Primus  quando  eius  conuersatio    est mihi nociua qua moueat nocendo  in fide, vel circa bonos mores. Secundus quando ex mea conuersatione ipse sumit fauore, para autorizar su doctrina  falsa, ò error, propter quod est excommunicatus. Extra hos duos casus non  est de iure diuino vitare excommunicatum, sed solùm de iure positiuo.

  

 ¶ QVÆritur, vtrum excommunicatum   ab episcopo Salmantino, vel Burgensi &c.   teneantur vitare qui sunt de alio episcopatu, supposito quod sciant illum esse  excommunicatum? Videtur quod non quia supra Burgenses nullam potestatem habet  episcopus Salmantinus, quomodo ergo poterit illos obligare ad non participandum cum suo excommunicato. Scotus. 4. d.  19. q. 5. respondet (& benè) quod  omnes qui  sunt in ecclesia Dei tenetur vitare eum   in quocumque loco existat excommunicatus.  Sed tamen non benè respondet ad argumentum in contrarium, nam dicit   quòd episcopus non habet de iure diuino potestatem excommunicandi, nam   sic non posset obligare non subiectos  ad non participandum cum suo excommunicato: sed habet talem potestatem ex concessione papæ, à qua habet, quòd possit priuare omnibus suffragijs & communicationibus licitis. Sed dico quod episcopus de iure diuino habet potestatem   excommunicandi subditos ex officio, et  ordinaria &  propria potestate. Et quicquid potest papa in toto orbe, potest  etiam episcopus in suo episcopatu, stando  dumtaxat in iure positiuo: paucis exceptis, vt creare episcopum. Vndè ad  argumentum quomodo potest episcopus obligare non sibi subditos, dico, quod   potest ex eo quod est de iure diuino, quod  excommunicatus in vno loco vitetur in omnibus alijs: vt patet ex serie euangelica. Si ecclesiam non audierit sit tibi quasi ethnicus & publicanus, omnibus   christianis dicitur illud, non solúm dicit illis qui vnius sunt episcopatus, sed omnibus.   Secundò dico cum Maio. 4. d. 18. q. 4  quod illa obligatio non prouenit ex sententia episcopi, sed ex dispositione iuris humani, quod quidem præcipit, quod  excommunicatus in vno episcopatu vitetur  in alijs omnibus: vt habetur in concilio Niceno cap. 5. & in concilio Sardicen. ca. 16. &. 17. & in concilio Citrocheno ca. 2. &. 3. Haec autem habentur  11. q. 3. in multis cap. cap. si quis presbyter. & capit. quisquis &c.

  

 ¶ QVæritur, an obligatio ad non participandum cum excommunicatis sit tanta, quod   obliget ad sui obseruantiam, etiam cum   periculo mortis? Verbi  gratia Tyranus, vel alius excommunicatus minatur mihi mortem  nisi communicem cum illo, vel dicam ei missam, an tenear mori potius quam id facere? Est quæstio grauis, &  disputatur in  prima secundæ. q. 69. ar. 4. Sunt opiniones, quidam dicunt quod lex humana ex natura sua & de per se non potest obligare  ad sui obseruantiam cum periculo mortis, & si aliquando obligat est de per accidens   quia scilicet adiungitur bono communi   vel fidei, vel religionis. Probant quia  debet esse iusta, vt si papa obligaret  me ad non comedendum carnes feria sexta, certè esset lex impia, ergo. Caietan.  prima secundae loco citato, tenet oppositum. Dicit enim  quod papa et rex possunt condere  legem quæ ex sua natura & de per  se obliget ad sui obseruantiam cum periculo mortis. Dicit secundô  quod si aliqua  lex non obligat isto modo, est solum ex  benignitate legis latoris qui nolunt obligare cum tali periculo, non  autem ex vi legis  in summa autem sua dicit multa. Respondens ad quæst. Primo ait quod in humanis  non  est mortale communicare  cum  excommunicatis in  prohibitis, &  quod ab excommunicatione  propter   talem  metum excusatur. Secundò dicit, quod    in diuinis etiam secluso contemptu ecclesiæ nullo modo licet communicare  cum   excommunicatis, etiam ob vitandam  mortem. Quia  talis participatio est mortalis, quæ nullo metu excusatur: vt dicitur in ca. sacramentis extra de sententia excommunicationis. Certè ista sententia est nimis  grauis & odiosa. Vndè dico, quod metus  mortis excussat à mortali & ab excommunicatione, propter participacionem in diuinis cum  excommunicatis  incurrendam, secluso  contemptu ecclesiæ. Probo, quia non est  verisimile, quod ecclesia intendit obligare ad obseruantiam suarum legum cum  detrimento salutis propriæ. Cum ergo  excommunicatio sit poena ecclesiastica, &   de iure positiuo, non est dicendum  quod obligat cum periculo mortis. Et sic ad ca. sacramentis, dico quod illa decretalis est intelligenda, quando in contemptum  ecclesiae minatur mors. Vel quando  committitur  peccatum mortale interueniente morte. Vel quando    participat in crimine criminoso cum  excommunicato, vt ait. S. Tho. quodlibeto. 12.  art. 9. & Siluester verbo metus. §. 7. &   Durandus distinctione. 18. quæstione. 5.

  

 ¶ QVÆritur, vtrum ipsemet excommunicatus teneatur vitare fideles? &   loquor de omnibus excommunicatis  quocunque modo. Respondeo, & sit  prima propositio, excommunicatus cuius excommunicatio est occulta non tenetur ratione excommunicationis abstinere in publico consortium aliorum,  &  communionem, etiam in diuinis, sed  potest & debet se in omnibus ita habere, ac si non esset excommunicatus.  Hæc est  conclusio  Siluestri verbo excommunicatio. 3. §. 5. Probatur nullus tenetur se infamare, imò omnes tenentur   iure diuino & naturali ad tuendam  famam maximè  propriam (curam habe de  bono nomine) ergo. Item quia quilibet  tenetur non scandalizare alios, sed si   excommunicatus secrete fugeret aliorum consortia scandalizarentur illi nescientes causam, ergo non debet fugere.  Secunda, publicè  excommunicatus tenetur vitare alios fideles tam in publico  quam in secreto: de hoc non est dubium.  De quantitate publici excommunicati publice si communicet cum alijs in  diuinis & prohibitis, idem est iudicium   ac de peccato participantium cum eo,  non peccat ille magis quam illi: excepto  quod fideles post concilium  Constantiense   habent facultatem inducendi excommunicatos non nominatim, nec propter notoriam clerici percussionem, ad  aliqua in quibus si se intromitterent ipsi  excommunicati  non rogati, grauiter peccarent

  

 ¶ Sed vtrum vnus excommunicatus teneatur  vitare alium  excommunicatum? Videtur, quod  non   quia olim leprosi qui hos excommunicatos   figurabant poterant inuicem colloqui  & conuersari, ergo. Item quia excommunicati    non sunt iam de corpore mistico ecclesiæ  à quo separatur excommunicatio, ergo.  Respondeo  quod sine dubio tenendum est quod   ita est prohibitum  excommunicato participare cum alijs excommunicatis, sicut cum alijs  fidelibus, &  æque peccat communicando  cum illis, ac cum istis. Et omnes excommunicati sic ad inuicem  communicantes, incurrunt  excommunicationem  minorem. Patet, quia aliâs  excommunicati essent melioris conditionis  vt sic, quam non excommunicati: qui quidem priuantur illa conuersatione. Item, quia adhuc sunt membra ecclesiæ per fidem.  Secundò dico, quod  excommunicati ob  hoc solùm quod sunt excommunicati, non   sunt exempti à legibus & præceptis  suorum prælatorum, &  papae. Quia non  sunt omnino extra ecclesiam: sicut ethnici, nec sunt totalitèr abscissi, & ideò   tenentur superioribus parere, & secus  facientes peccant, & incurrunt alias  excommunicationes  & poenas.

  

  ¶ Dico vltimo, quod titulo excommunicationis   maioris prohibetur non solùm licita  conuersatio cum excommunicato: sed  etiam illicita. Vndè mulier subijciens  se excommunicato grauius peccaret, quam si  peccaret cum non excommunicato. Itaque  præter malitiam quam habet illud peccatum ex suo genere, habet aliam rationem circunstantiæ  excommunicationis.  Hoc patet, quia in prohibitione communicationis includitur prohibitio illicitæ communicationis â fortiori: &   non dubites de hoc.

  

 ¶ Dico denique, non sacerdotes posse  excommunicare, dummodo  iurisdictionem habeant in foro contentioso, vt archidiaconi, legati, & electi. Sed est graue dubium, an occultè  excommunicatus possit excommunicare: ita quod talis sententia valeat? Palu.  4. d. 18. q. 2. respondet, quod sic. Probat ex  cap. ad probandum de sententia & re  iudicata. Et ex le. Barbarius. ff. de re iudicata. Et habetur. 3. q. 7. ca. 1. &. 8. q. 4  cap. nonne. Idem tenet Gratianus. 3. q.  7. in fine. Contrarium Siluester verbo excommunicatio. 2. §. 1. Nam Alexander  24. q. 1. ca. audiuimus, dicit excommunicatum  excommunicare non posse, nec enim  deijcere potest quemquam iam prostratus. Idem patet in cap. aduersus de immunitate ecclesiarum, & ibi Glosa. Et  in capi. exceptionem de exceptionibus.  Ad hoc respondetur, publicè  excommunicatum suspensum esse ab officio & beneficio ecclesiastico, de iure communi ecclesiastico tamen, nam à ciuili non est  suspensus, ita quod sententiæ non valeant:  nisi cùm per annum perseuerat in excommunicatione: vt habetur extra de hæreticis. ca. excommunicamus. §. credentes.  Suspensus quoque est á beneficio suscipiendo: ita quod non possit accipere,  nec retinere, si accipit. Patet de clerico excommunicato ca. postulastis. à fructibus etiam  percipiendis beneficij quod  habuit ante excomunicationem ipso  iure suspenditur: de appellatio. ca. pastoralis. §. verum quia. Sed non priuatur beneficijs habitis ante excommunicationem, eo ipso priuandi tamen sunt, & expoliandi, si diu in excommunicatione permaneant: vt patet de ætate & qualitate  ca. cum bonæ memoriæ. Et de hæreticis  ca. excommunicamus. §. credentes. Quæro  an ab officio sint suspensi. Patet. 24. q.  1. c. audiuimus. Et de excessibus prælatorum. c. vltimo. Et omnes iurisperiti atque   theologi ita sentiunt. Occulte autem  excommunicatus  non est suspensus ab officio. Nam publici officij gesta ab excommunicato occulto valent, nec sunt irrita quamdiu toleratur ab ecclesia. Et hæc est opinio communis   Ricardi. 4. d. 18. ar. 7. q. 1. Caieta. in summa verbo absolutio. Innocen. ca. veritatis de dolo & contumacia. Panor. ibidem. Siluest. verbo excommunicatio. 3. §. 10. 11.   &. 23. Nam si actus occultè  excommunicati  irritarentur, posteâ  cum  detegeretur  excommunicatio, multi de suo statu dubitarent. Item patet ex concilio  Constant. in quo ad euitanda scandala & multa pericula, solum priuamur à  communicatione  excommunicatorum, qui  sunt specialiter nominati: vel percussores  clericorum, &  tamen si essent irrita quæ facerent, tenemur abstinere. Item in ca.  ex pia, de exceptio. lib. 6. Item sententia lata ab excommunicato occulte, tenet quantum ad exteriora, & non solum ratione scandali. 8. q. 4. ca. nonne.  Credo tamen quod per talem sententiam   non priuatur excommunicatus suffragijs communibus. Quia ex parte ferentis erat nulla: sed est valida ratione praecepti ecclesiastici, & propter vtilitatem   communem. Confirmatur, quia concilium Constant. voluit illam indulgentiam esse: non in releuationem excommunicati, sed populi christiani, ergo   cùm priuare suffragijs pertineat ad auctoritatem ipsius excommunicantis, non debet releuari: suffragijs inquam. i. bonis interioribus quæ Deus praebet membris  suæ ecclesiæ. Nam bene priuat eum orationibus publicis, missa, officio diuino.   An autem publicè  excommunicatus possit  dare facultatem audiendi confessiones?  Palu. 4. d. 23. q. 2. tenet, quod sic. Ego credo quod non, quia est suspensus. Occultè   autem  excommunicatus licitè potest alteri committere, ipse verò licite absoluere non   potest. Quo ad quartum & vltimum  de excommunicatione minori, dicimus primò quod excommunicatio minor est  censura ecclesiastica, qua homo excluditur à passiua tantum participatione  sacramentorum: & ex consequenti à   passiua electione canonica. Quia sic  disponit ius extra de clerico excommunicato. Et hæc excommunicatio  post concilium Constant. in duobus   tantum casibus incurritur. Primus si  participatio interuenit cum nominatim excommunicatis publicè. Secundus si cum excommunicatis propter  manum violentam in clericum notoriam, extra casus à iure permissos, &   peccat mortaliter peccato sacrilegij  excommunicatus minore excommunicatione, si se ingerit passiuæ participationi cuiusque sacramenti. Quia exclusus ab ecclesia indignus accedit: sicut excommunicatus maiore ingerens   se diuinis. Participantes autem cum excommunicato minore, nullam ex participatione incurrunt censuram. Quia  excommunicatio minor non transit  in tertiam personam.

  

 ¶ SED vtrum quilibet sacerdos possit absoluere ab excommunicatione minori? Respondeo quòd non secundum   Caietanum verbo absolutio, & verbo excommunicatio minor, circa finem.    Et Siluester verbo absolutio. 1. § 2. &   est communis opinio. Probat Caietanus, quia quæcunque excommunicatio   est vinculum fori contentiosi, ergo exigitur in absoluente potestas iurisdictionis in eodem foro, at simplex sacerdos  non est iudex, nec habet nisi potestatem   ordinis, ergo. Confirmatur ex capitu.  nuper de sententia  excommunicationis.  Oportet ergo recurrere ad ministrum   ecclesiæ habentem alias potestatem iurisdictionis, & posset diachonus: imò   simplex clericus habens  iurisdictionem   absoluere a minore excommunicatione   multo magis quam a maiore. Quoniam  vtriusque absolutio non spectat ad potestatem ordinis, sed iurisdictionis.  Et ista pro materia excommunicationis sufficiant, &c.
  
 LAVS  Deo.


    
    Sequitur Tabula quæstionum & articulorum in hac summa  contentorum.

  - 
-  ¶ Quæstio. 1. de sacramentis in communi, quid sit  sacramentum. fo. 1. pagina. 1. numero. 1.
  -  ¶ Vtrum differant sacramenta nouæ legis  à  sacramentis veteris legis fo. 2. pa. 2. n. 2.
  -  ¶ Vtrum sint septem sacramenta nouæ legis. so. 3. pa. 2. nume. 3.
  -  ¶ Sacramentorum sufficientia. f. 4. p 1. n. 4.


  - 
 De baptismo
  -  ¶ Vtrum baptismus fuerit institutus ante  Christi passionem. fo. 5. pag. 2. nume. 5.
  -  ¶ Vtrum obligatio baptismi, & aliorum sacramentorum nouæ legis incœperit statim post Christum passum. fo. 6. p. 2. nu. 7.
  -  ¶ Promulgatio euangelij quando fuit facta  sufficientér. fo. 8. pa. 2. nume. 8.
  -  ¶  Vtrum materia baptismi sit aqua simplex  & elementaris. fo. 9. pa. 2. nume. 9.
  -  ¶ Quæ sit forma baptismi fo. & pa. ea. n. 10.
  -  ¶ Quæ mutatio impediat baptismi formam.  fo. 10. pa. 1. nume. 11.
  -  ¶ Vtrum baptismus in nomine Christi sit   validus. fo, eodem, pa. 2. nu. 12.
  -  ¶  Baptizans, an debeat exprimere propriam   personam. fo. 12. pa. 1. nu. 13.
  -  ¶ Vtrum baptizata persona, an debeat explicari, fo. 13. pa. 1. nu. 14.
  -  ¶ Vtrum sit necessarium, quod puer baptizandus mergatur aqua. fo. eo. pa. 2. nu. 15.
  -  ¶ Vtrum baptismus remittat omnia peccata actualia, &  etiam  poenam. fo. 14. p. 1. n. 16
  -  ¶  Vtrum in baptis. detur gratia. fo. 15. p. 2. nu. 17
  -  ¶ Vtrum baptismus in omnibus conferat  æqualem effectum. fo. & pa. eadem  nu. 18.
  -  ¶ Vtrum peccator in actuali peccato sit baptizandus. fo. 16. pa. 1. nu. 19.
  -  ¶ Vtrum recedente fictione incipiat valere baptismus. fo. 18. pa. 1.
  -  ¶  Vtrum sint plura baptismata. f. 17. p. 2. n. 20
  -  ¶  Vtrum pueri sint baptizandi. fo. 18. pa. 1. n. 21.
  -  ¶ Vtrum furiosi & amentes sint baptizandi. fo. eodem pa. 2. nu. 22.
  -  ¶  Vtrum pueri infidelium inuitis parentibus sint baptizandi. fo. 19. pa. 2. nu. 23.
  -  ¶  Vtrum mali ministri conferant vera sacramenta. fo. 20. pa. 2. nu. 24.
  -  ¶ Vtrum ministrans  sacramentum in mortali  peccet mortalitér. fo. 21. pa. 2. nu. 25.
  -   ¶ Vtrum liceat recipere sacramenta à malis ministris. fo. 22. p. 1. nume. 26.
  -  ¶ Vtrum liceat recipere ab excommunicatis. fo. 23. pa. 2. nu. 27.
  -  ¶ Vtrum puer intra vterum possit baptizari, fo. 4. p. 1. nu. 28.
  -  ¶ Quid faciendum de muliere damnata ad  mortem fo. eodem pa. 2. nu. 29.
  -  ¶ Qua ætate sunt pueri baptizandi. f. 25. p. 1. n. 30.
  -  ¶ Vtrum ad baptismum requiratur intentio baptizantis. fo. eo. pa. 2.
  -  ¶  Vtrum  baptismus possit iterari. f. 26. p. 1. nn. 31.
  -  ¶  Vtrum puero secreté baptizato, sint repetende  solemnes  benedictiones  ecclesiae f. 27. p. 1. n. 32.
  -  ¶ Vtrum in baptismo puer faciat votum,  fo. 28. pag. 2. nume. 33.
  -  ¶ Vtrum in baptismo debeant concurrere  simul materia & forma. fo. 29. p. 1. nu. 34


  - 
 ¶ Quæst. 2. De confirmatione.
  -  ¶ Vtrum confirmatio sit à Christo instituta. fo. eodem pag. 2. nume. 35.
  -  ¶ Quæ sit materia confirmationis, f. 30. p. 2. n. 36.
  -  ¶ Vtrum chrisma debeat esse consecratum.  fo. 31. pa. 2. nume. 37.
  -  ¶ Vtrum chrisma debeat ab episcopo consecrari. fo. 32. pa. 1. nume. 38.
  -   ¶ Quæ sit forma confirmationis. f. eo. pa. 2. nu. 39.
  -  ¶ Vtrum confirmatio im primat characterem. fo. 33. pagi. 1. nume. 40.
  -  ¶ Vtrum possit aliquis non baptizatus confirmari. fo. eodem pag. 2. nu. 41.
  -  ¶ Vtrum confirmatio conferat gratiam,  fo. & pa. eadem nume. 42.
  -  ¶  Vtrum  omnes  debeant  confirmari. f. 34. p. 1. n. 43
  -  ¶ In qua ætate sit conferendum hoc sacramentum confirmationis. fo. eo. p. 2. n. 44.
  -  ¶ Vtrum solus episcopus possit hoc sacramentum conferre. fo. & pa. eadem n. 45.
  -  ¶ Quis sit ritus sacramenti confirmationis.  fo. 35. pa. 2. nu. 46.


  - 
 ¶ Quæstio. 3. De eucharistia.
  -  ¶  Vtrum  eucharistia sit sacramentum. f. 36. p. 1. n. 47.
  -  ¶  Vtrum sit de necesitate salutis. f. 37. p. 1. n. 48.
  -  ¶ Vtrum sint aliquæ figuræ huius sacramenti. so. & pa. eadem nu. 49.
  -  ¶ Vtrum materia eucharistiæ sit panis &   vinum, fo. eodem pa. 2. nu. 50.
  -  ¶ Vtrum panis consecrandus debeat esse  azimus fo. 38. pa. 2 nu. 51.
  -  ¶ Vtrum requiratur certa & determinata  quantitas panis fo. 39. pa. 2. nu. 52.
  -  ¶  Vtrum oporteat materiam consecrationis   esse præsentem. fo. & pag eadem nu. 53.
  -  ¶ Vtrum vinum sit materia huius sacramenti fo. 40. pa. 1. nu. 54.
  -  ¶ Vtrum aqua sit miscenda cum vino. fol.  41. pa 1. nume. 55.
  -  ¶ Vtrum in eucharistia maneat substantia  panis. fo. & pa. eadem nu. 56.
  -  ¶ Vtrum omnia accidentia panis & vini  maneant. fo. eodem pa. 2. nu. 57.
  -  ¶ Vtrum hæc conuersio sit instantanea,  vel successiua. fo. 42. pa. 1. nu. 58.
  -  ¶ Vtrum Christus sit totus in tota, & totus  in qualibet parte. fo. eodem pa. 2. nu. 59.
  -  ¶ Vtrum Christus moueatur in eucharistia. fo. 43. pa. 2. nume, 60.
  -  ¶ Vtrum Christus possit videri in hostia  consecrata. fo. 44. pa 1. nume. 61.
  -  ¶ Quid faciendum  quando in hostia apparet puer  vel alia forma quæuis. fo. 45. pa. 1. n. 62.
  -  ¶ An accidentia in hoc sacramento habeát  aliquod subiectum. fo. eo. pagi. 2. nu. 63.
  -  ¶ An liquor non consecratus possit misceri vino consecrato. fo. 46. pag. 2. nu. 64.
  -  ¶ Quæ sit forma consecrandi  panis. fo. 47. p. 1. n. 65
  -  ¶ Quid demonstretur  per ly hoc. f. 48. p. 2. n. 66,
  -  ¶ Qui sint effectus eucharistiae f. 49 p. 2. n. 67,
  -   ¶ Vtrum per hoc sacramentum remittatur  mortale peccatum. fo. 50. pa. 1. nu. 68.
  -  ¶ Vtrum prærequiratur confessio ante eucharistiæ sumptionem. fo. 51. pa. 2. nu. 69
  -  ¶ Vtrum aliquando liceat sumere sine praeuia confessione. fo. 53. pa. 1. nume. 70.
  -  ¶ Vtrum eucharistia sit dada peccatori perseueranti in peccato. fo. eo. pag. 2. nu. 71.
  -  ¶  Vtrum nocturna pollutio impediat sumptionem eucharistiæ. fo. 54. pa. 2. nu. 72.
  -  ¶ Vtrum sumens eucharistiam debeat esse ieiunus. fo. 56. pa. 2. nume. 73.
  -  ¶ Vtrum in necessitate liceat consecrare  post prandium. fo. 57. pa. 2. nu. 74.
  -  ¶ V. eucharistia possit dari non habentibus   vsum rationis. fo. 58. pa. 2. nume. 75.
  -  ¶  Vtrum liceat quotidie communicare. folio. 59. pa. 2. nume. 76.
  -  ¶ Vtrum sit præceptum de eucharistiæ  sumptione. fo. 61. p. 2. nume. 77.
  -  ¶  Vtrum sit necessarium sumere eucharistiam  sub vtraque specie. fo. 62. p. 1. nume. 78.
  -  ¶ Vtrum minister eucharistiæ sit sacerdos  fo. 63. pa. 1. nume 79.
  -  ¶ Vtrum communicare laicos pertineat ad sacerdotes solos. fo. eodem pa. 2. nume. 80.
  -   ¶ Vtrum malus sacerdos possit consecrare  fo. 64. pa. 1. nu. 81.
  -  ¶ Vtrum missa mali sacerdotis tantum prosit  ac missa boni. fo. 65. pa. 1. nu. 82.
  -  ¶ Vtrum hæretici, scismatici, excommunicati, possint consecrare. fo. 66. pa. 1. nu. 83.
  -  ¶ Vtrum liceat audire missam, aut recipere eucharistiam ab hæreticis, scismaticis, &   excommunicatis. fo. 67. pa. 1. nu. 84.
  -  ¶ Vtrum liceat sacerdoti abstinere omnino á celebratione. fo. eo. pa. 2. nu. 85.
  -  ¶ Quod sit opportunum tempus ad celebrandum. fo. 68. pa. 2. nu. 86.
  -  ¶ Vtrum liceat pluries in die celebrare.  fo. 69. pa. 1. nu. 87.
  -  ¶ Quo tempore missa sit celebranda. fol.  71. pa. 1. numero. 88.
  -  ¶ In quo loco sit celebrandum. f. eo. p. 2. n. 89
  -  ¶ Quomodo ecclesia violatur & reconciliari debeat. fo. 72. pa. 1. nu. 90.
  -  ¶ Quando incœpit missae celebratio. folio  73. pa. 1. nume. 91.
  -  ¶ Quomodo sit occurrendum defectibus in  missa contingentibus. fo. 74. pa. 1. nu. 92


  - 
 ¶ Quæst. 4. De poenitentia.
  -  ¶ An pœnitentia sit sacramentum. fo. 75. p. 1. nu. 93.
  -   ¶ Quæ sit materia & forma pœnitentiae,  folio. 76. pagina. 1. numero. 94  & 95.
  -  ¶  Vtrum pœnitentia sit sufficiens remedium   contra peccata. fo. 77. pagi. 1. nume. 96.
  -  ¶ An pœnitentia sit necessaria post peccatum. fol. 78. pagi. 1. nu. 97.
  -  ¶ An per pœnitentiam pœna debita peccatis remittatur. fol. 79. pagi. 1. nu. 98.
  -  ¶ Quomodo remittantur peccata venialia,  folio eodem pagina. 2. nume. 99.
  -  ¶  Vtrum peccata remissa semel reddeant per   sequens  peccatum mortale. f. 81. p. 1. n. 100
  -  ¶  Vtrum per pœnitentiam restituatur gratia  perdita, & virtutes. fo. 82. pagi. 1. n. 101.
  -  ¶ Per omnia bona opera restituitur aliquid   de gratia perdita. fo. 84. pag. 1. nu. 102.
  -  ¶ Quid sit contritio. fo. & pagi. ea. nu. 103.
  -  ¶ Vtrum sufficiat solum dolere de præteritis, vel an requiratur propositum cauendi futura. fo. 85. pagina. 1. numero. 104.
  -  ¶ Vtrum contritio debeat esse distincta  de singulis peccatis. fo. 86. pag. 1. n. 105.
  -  ¶  Vtrum  quicumque dolor licet paruus sufficiat ad remissionem  peccatorum. f. 87. p. 1. n. 106.
  -  ¶ Vtrum de maiori peccato sit habenda  maior contritio. fo. 88. pagi. 2. nu. 107.
  -   ¶  Vtrum  contritio debeat procedere ex dilectione Dei super  omnia. fo. 89. pa. 1. n. 108.
  -  ¶  Vtrum  omnis qui habet contritionem  consequatur  gratiam infallibilitèr. f. 90. p. 2. n. 109
  -  ¶  Vtrum attritio possit fieri contritio. f. 91. p. 1. n. 110
  -  ¶ Vtrum tota vita præsens sit tempus contritionis, & quando tenetur homo conteri. fo. 92. pagi. 1. nume. 111.
  -  ¶ Vtrum post hanc vitam sit locus pœnitentiæ. fo. 93. pagi. 1. nu. 112.
  -  ¶ Vtrum peccata venialia remittantur post  hanc vitam. fo. 93. pa. 2. nume. 113.
  -  ¶ Vtrum remittatur per contritionem tota  pœna debita peccatis. fol. 94. pa. 1. n. 114.
  -  ¶ Vtrum confessio sit de necessitate salutis sicut baptismus. fo. 95. pa. 1. nume. 115.
  -  ¶ Vtrum confessio sit tam necessaria sicut  baptismus. fo. 96. pa. 1. nume. 116
  -  ¶ Vtrum confessio sit de iure naturali. fo.  eodem. pa. 2. nume. 117.
  -  ¶ Vtrum teneamur confiteri peccata venialia. fo. & pagi. eadem nume. 118.
  -  ¶ Vtrum possit aliquis confiteri peccatum  quod non habet. fol. 97. pagi. 2. nu. 119.
  -  ¶ Item de scrupulosis. fol. 98. pagi. 1.
  -  ¶ An qui confitetur veniale quod non fecit   peccet mortalitèr. fo eo pa. 2. nu. 120.
  -  ¶ De tempore quo obligat præceptum confessionis. fo. 99. pa. 2. nu. 121.
  -  ¶ Vtrum aliquando teneamur statim confiteri. fo. 102. pa. 1. nu. 122.
  -  ¶ Vtrum teneamur confiteri in articulo  mortis. fo. eodem pa. 2. nume. 123.
  -  ¶ Vtrum ante eucharistiam teneamur confiteri. fo. 103. pagina. 1.
  -  ¶ Vtrum ad recipienda alia sacramenta teneamur confiteri, fo. & pa. eadem nu. 124.
  -  ¶ Vtrum ad administranda sacramenta, teneamur confiteri. fo. 104. pagi. 1. nu. 125.
  -  ¶ Vtrum teneamur confiteri semel in anno. fo. eodem pa. 2. nume. 126.
  -  ¶ Vtrum obliuiosus teneatur scribere peccata ad confitendum. fo. 105. pa. 1. nu. 127
  -  ¶ In qua ætate tenetur homo confiteri peccata sua. fo. & pa. eadem nume. 128.
  -  ¶ Vtrum papa possit dispensare in præceto confessionis. fo. 106. pa. 1. nume. 129.
  -  ¶ Vtrum sit necessarium confiteri sacerdoti. f. 107. pa. 1. nume. 130.
  -  ¶ Vtrum venialia possint confiteri laico.  fo. eodem pagina. 2.
  -  ¶ Vtrum mortalia possint laico confiteri,   fol. & pagina eadem nu. 131.
  -  ¶ Vtrum confessio sit facienda proprio sacerdoti. fo. 109. p. 2. nume. 132.
  -  ¶ Quis sit proprius sacerdos. ibidem.
  -  ¶ Vtrum in absentia proprij sacerdotis liceat confiteri alteri. fo. 110. pagi. 1.
  -  ¶ Vtrum petens à proprio sacerdote licentiam & non obtinens, possit confiteri cuicunque voluerit. fo. eodem pa. 2.
  -  ¶  Cum  non expedit proprio sacerdoti confiteri   quid faciendum fo. 111. pagi. 2. nu. 133.
  -  ¶ Vtrum qui in pascha communicauit sine  confessione præuia teneatur iterum  confiteri illomet anno. fo. 112. pa. 1. nu. 134.
  -  ¶ Qui ex causa non communicauit in pascha an teneatur posteà  communicare. fol. & pa. ea. nu. 135.
  -  ¶ Vtrum de licentia proprij sacerdotis liceat  alteri confiteri. fo. eodem pagi. 2. nu. 136.
  -  ¶ Vtrum potens eligere confessorem, possit eligere sacerdotem non expositum,  fo. 113. pa. 1. nu. 137.
  -  ¶  Vtrum proprius sacerdos possit audire sibi subditum in alio episcopatu. fo. eodem p. 2. n. 138.
  -  ¶  Vtrum non sacerdos habens curam animarum   possit concedere facultatem eligendi confessorem. fo. & pag. eadem nume. 139.
  -   ¶ Vtrum ratihabitio det facultatem absoluendi. fo. 114. pa. 1. nume. 140.
  -  ¶ Quis sit proprius sacerdos singularum personarum, fo. 115. pagi. 1. nu. 141.
  -  ¶ Itinerantium & perigrinorum quis sit  proprius confessor. fo. 116. pagi. 1. nu. 142
  -  ¶  Vtrum in articulo mortis quilibet possit absolui á quolibet sacerdote. fo. 117. p. 1, n. 143.
  -  ¶ Vtrum confessio informis sit valida, fo.  eodem pagi. 2. nu. 144.
  -  ¶  Vtrum sacerdos debeat absoluere eum  quem scit  imperfectè dolere. fo. 119. pag. 2. nu. 145.
  -  ¶ Vtrum confessio debeat esse integra, fo.  120. pa. 1. nu. 146.
  -  ¶  Vtrum  confessio  non integra ex negligentia examinationis sit valida. f. eo. p. 2. nu. 147.
  -  ¶  Vtrum requiratur maxima diligentia ad examinandam  conscientiam. fo. 121. pag. 1. nu. 148.
  -  ¶ Vtrum confessor debeat eum audire qui  non fecit examinationem. fo. 122. p. 1.
  -  ¶  Vtrum habens peccata reseruata possit integre confiteri. fo, et pa. ea dem. nu. 149.
  -  ¶ Vtrum inferior aliquando possit absoluere à reseruatis. fo. 123. pa. 1.
  -  ¶  Vtrum  per  confessionem  informem satisfiat praecepto ecclesiæ. fo. eodem pagi. 1. nu. 150.
  -   ¶ Vtrum in necessitate confessio dimidiata sit valida. fol. 124. pagi. 1. nu. 151.
  -  ¶ Vtrum virtute absolutionis remittantur   peccata oblita. ibidem nume. 152.
  -  ¶  Vtrum in confessionibus generalibus de peccatis aliâs confessis liceat dimidiare confessionem. fo. eodem pa. 2. nume. 153.
  -  ¶ Vtrum ex defectu fatiffactionis sit iteranda confessio. fo. 125. pagi, 1. nu. 154:
  -  ¶ Vtrum confessio facta sacerdoti ignoranti sit valida. fo. eod. pagi. 2. nu. 155.
  -  ¶  Vtrum  confessio in qua sacerdos non aduertit ad  peccata sit valida. fo. 126. pa. 2. nu. 156.
  -  ¶ Vtrum liceat confiteri peccata semel iam   confessa. fo. 127. pagi. 1. nu. 157.
  -  ¶ Vtrum confessio per nuncium teneat. fol.  128. pagi. 1. nume. 158.
  -  ¶ De confessione  per  interpretem. f. e. p. 2. n. 159
  -  De confessione  per  scripturam. f. 129. p. 1. n. 160:
  -  ¶ Vtrum teneamur confiteri  circunstantias   peccatorum. fo. 130. pa. 1. nu. 161.
  -  ¶ Quæ circunstantiæ sint necessario confitendæ. fo. eodem pag. 2. nu. 162.
  -  ¶ De circunstantijs aggrauantibus. fol. 131.  pagi. 2. nu. 163.
  -  ¶  Vtrum  confessor possit absoluere pœnitentem    contra propriam  opinionem. f. 133. p. 2. n. 164
  -  ¶ Vtrum necessario sit confitendus numerus peccatorum. fo. 134. pag. 2. nume. 165
  -  ¶ Vtrum sigillum confessionis sit necessarium. fo. 136. pag. 2. nume. 166.
  -  ¶ Quid faciet confessor cum interrogatur de  peccato confesso sibi. fol. 137. pa. 1. n. 167
  -  ¶ Quomodo reparabitur defectus factus in  confessione. fol. eodem pa. 2. nu. 168.
  -  ¶  Vtrum sacerdos teneatur silere peccatum publicum sibi confessum. fo. 138. pa. 2. n. 169.
  -  ¶  Vtrum de licentia pœnitentis liceat confessori reuelare peccatum. f. 139. pag. 2. n. 170.
  -  ¶ Vtrum alia quæ sciuntur in confessione  præter peccata, cadant sub sigillo confessionis. fo. 140. pa. 1. numero. 171.
  -  ¶  Vtrum in communi liceat reuelare peccata audita in confessione. fol. eo. pagi. 2. nu. 172.
  -  ¶  Vtrum secreta quæ extra confessionem  committuntur sub sigillo confessionis, sint sicut secreta confessionis silenda, ibidem  nu. 173.
  -  ¶  Vtrum  confessio sit à  Christo  praecepta. f. 141. p. 1. n. 174
  -  ¶  Consilio de confessio ante xl. fo. 143. pa. 1. n. 175.
  -  ¶ An teneatur confessor interrogare pœninitentem. fo. 144. pa. 1. num. 176.
  -  ¶ Vtrum circunstantia loci sit necessario confitenda. fo. 145. pa. 2. nume. 177.
  -  ¶  Vtrum  circunstantia  temporis  etiam. f. & p. ea. n. 178.
  -  ¶  Vtrum liceat habere duos confessores,  vnum pro  magnis, alterum  pro  leuibus. fo. 146. p. 1. n. 179
  -  ¶  Vtrum ei qui credit se iterum peccaturum sit  neganda absolutio. fo. & pag. eadem  n. 180.
  -  ¶ Vtrum post confessionem maneat reatus ad pænam. fo. eodem pa. 2. num. 181.
  -  ¶ Vtrum possit aliquis satisfacere pro peccatis. fo. 147. pa. 1. nume. 182.
  -  ¶ Vtrum vnus homo possit pro alio satisfacere. fo. 148. pagi. 2. nume. 183.
  -  ¶  Vtrum possit homo satisfacere pro vno peccato & non pro alio. fo. 149. pa. 1. n. 184.
  -  ¶ Vtrum satisfactio debeat fieri per opera  pœnalia. fo. 150. p. 1. numero. 185.
  -  ¶ Vtrum possit fieri satisfactio per opera  alias debita. fo. 151. pa. 2. nume. 186.
  -  ¶ An implens pœnitentiam iniunctam à   confessore dum audit missam de præcepto satisfaciat. fo. 152. pa. 2. nume. 187.
  -  ¶ An is cui iniungitur quòd ieiunet satisfaciat ieiunando in die præcepto ab ecclesia. fo. 153. pa. 1. nume. 188.
  -  ¶  Vtrum homo per seipsum debeat pœnitentiam   iniunctam implere. fo. & pa. eadem. n. 186.
  -   ¶  Vtrum flagella inflicta à Deo sint satisfactoria pro peccatis. fo. eo. pa. 2. n. 190.
  -  ¶  Vtrum  opera pœnalia satisfactoria sint tria ieiunium, eleemosyna, oratio. f. 155. p. 1. n. 191
  -  ¶  Vtrum  pœnitens teneatur adimplere pœnitentiam iniunctam. fo. eo. pag. 2 nume. 192.
  -  ¶  Vtrum possit confessor imponere quamcumque pœnitentiam. fo. 156. pag. 2. nu. 193.
  -  ¶  Vtrum  secundus  confessor possit commutare, vel  tollere pœnitentiam iniunctam à primo  confessore. folio. 157. pagi. 1. nume. 194.


  - 
 ¶ Quæstio. 5. de extrema vnctio.
  -  ¶ Vtrum extrema vnctio sit sacramentum,  fo. 158. pagi. 1. nume. 195.
  -  ¶  Vtrum sit à Christo instituta. f. eo. p. 2. n. 196,
  -  ¶ De effectu eius, fo. 159. p. 1, n. 197.
  -  ¶ Vtrum sit vnum sacramentum, an plura  fo. 160. pagi. 2. nume. 198.
  -  ¶  Vtrum  oleum sit materia eius, ibidem  nu. 199.
  -  ¶ Vtrum oleum debeat esse consecratum.  fol. 161: pagi. 2. nume. 200.
  -  Quae sit forma huius  sacramenti. f. 162. p. 1. n. 201
  -  An sit de necessitate  salutis. fo. eo. pa. 2. nu. 202
  -  ¶ Vtrum omnis sacerdos sit minister extremæ vnctionis. fo. 163. pa. 1. nu. 203.
  -  ¶  Vtrum sanis debeat conferri. fo. eo. p. 2. n. 204
  -   ¶  Vtrum  omnes infirmi sint vngendi. ibidem. n. 205.
  -  ¶ In quibus partibus debeant vngi infirmi. fo. 164, pa. 2. nume. 206,
  -  ¶ Vtrum extrema vnctio sit sacramentum   iterabile. fo. 165. pa. 1, nu. 207.


  - 
 ¶ Quæstio. 6. De ordine.
  -  ¶  Vtrum omnes septem ordines sint ex institutione diuina. fo. eodem pa. 2. nu. 208.
  -  ¶  Vtrum ordo sit sacramentum. f. 166. p. 2. n. 209.
  -  ¶ De materia eius. fo. 168. pag. 2. nu. 210.
  -  ¶ An sit necessarius contactus materiæ. fo.  169. pagi. 1. nume. 211.
  -  ¶  Vtrum ordo imprimat  caractere. f. 170. p. i. n, 212.
  -  ¶ An in suscipiendis  ordinibus sit ordo, prioritatis scilicet. ibidem nume. 213.
  -  ¶ An suscipiens ordines in mortali, peccet  mortalitèr. fo. eo. pa. 2. nu, 214.
  -  ¶ An exercens officia. ordinis in peccato  peccet mortalitèr. ibidem
  -  ¶ Vtrum solus Episcopus possit ordines  conferre. fo. 171. pag. 1. nu. 215.
  -  ¶ Vtrum Papa possit committere sacerdoti simplici collationem maiorum  ordinum:  que las de. fo. 172. pa. 1. nu. 216.
  -  ¶ Vtrum hæretici possint ordines conferre  fo. eodem pagi. 2,
  -   ¶  Vtrum  fœmina possit ordinari. f. & p. ea. n. 217.
  -  ¶ Pueri an possint ordinari. f. 173. pa. 1. n. 118.
  -  ¶ Vtrum homicida. & mutilator possit ordinari. fo. & pa. eadem nume. 219.
  -  ¶ De irregularitatibus. ibidem.
  -  ¶ Vtrum prima tonsura sit conueniens.  fo. 175. pa. 1. nume. 220.


  - 
 ¶ Quæstio. 7. de matrimonio.
  -  ¶ Vtrum matrimonium sit sacramentum,  fo. 175. pa. 2. nu. 221.
  -  ¶ Vtrum possit fieri per procuratores. fol.  176. pa. 1. nume. 222.
  -  ¶ De materia matrimonii. fo. eo. pa. 2. nu. 223.
  -  ¶ An consensus sit de essentia matrimonij,  fo. 177. pa. 1. nume. 224.
  -  ¶ Vtrum consensus sufficiat ad matrimonium, fo. eo. pagi. 2. nume. 225.
  -  ¶ Quid faciet coniux quando habet coniecturas quód alter non consensit in matrimonium. fo. 178. p. 1. nume. 226.
  -  ¶ Quid faciet mulier, quandó is qui cum  ea contraxit secretè, posteá contrahit cum   alia publicé. fo. 179. pa. 1. nume. 227.
  -  ¶ An requiratur quòd consensus interior  exprimatur verbis. fo. eodem p. 2. n. 228
  -  ¶  Vtrum ad matrimonium sufficiat consensus, &    verba de futuro. fo. 180. p. 1. nu. 229.
  -  ¶  Vtrum  contrahens per verba de præsenti sine consensu interiori, veré contraxerit,  & ad quid teneatur. fo. & pa. ead. nu. 230
  -  ¶ Vtrum post matrimonium liceat transire ad religionem. fo. eodem pa. 2. nu. 231.
  -  ¶ Post matrimonium ratum  &  non  consumatum altero religionem  profitente alter potest  transire ad secundas nuptias. fo. 181. p. 2. n. 232.
  -  ¶ Vtrum sponso vi matrimonium consumante, an sponsa possit ingredi religionem. fo. 182. pa. 1. nume. 233.
  -  ¶ Ante consumationem matrimonij licet  intrare religionem in qua fit votum solenne. fo. eodem pag. 2. nu. 234.
  -  ¶ Quæ vocentur sponsalia. f. 183. pa. 1. n. 235
  -  ¶ Vtrum sponsalia contracta inter illegitimas personas, papa dispensante sint rata.  fo. eodem pa. 2. nume. 236.
  -  ¶ Vtrum sponsalia conditionata, adueniente conditione sint valida. f. 184. pagina. 1.
  -  ¶ Vtrum conditio impossibilis apposita matrimonio, vitiet illud. fo. eo. pa. 2. nu. 237.
  -  ¶ Quid si apponantur aliæ conditiones. fo.  185. pagi. 1. nume. 238.
  -  Quid sit bigamus, & quotup. f. 186. p. 1. n. 239.
  -   ¶ Vtrum bigamiæ irregularitas tollatur per   baptismum, fo. eodem pa. 2. nu, 240.
  -  ¶ Vtrum copula superueniens sponsalibus   faciat matrimonium. fo. 187. pa. 1. n. 241.
  -  ¶  Vtrum  cum quis accessit post sponsalia de futuro ad sponsam  non animo consumandi  matrimonium, & posteâ  contrahit  cum alia, matrimonium sit validum. fo. eodem. pa. 2. nu. 242.
  -  ¶ Vtrum qui accessit ad sponsam de futuro animo libidinoso tantum teneatur illam ducere. fo. 188. pagi. 1. nume. 243.
  -  ¶ Vtrum matrimonium clandestinum sit  matrimonium. fo. eodem pagi. 2. n. 244
  -  ¶ Vtrum matrimonium clandestinum fiat  aliquando licitè. fo. 189. pa. 1. nu. 245.
  -  ¶ Vtrum clandestiné contrahentes incurrant pœnam aliquam. fo. eo pa. 2. n. 246
  -  ¶ Vtrum accedere ad sponsam ante benedictionem ecclesiæ sit peccatum mortale. fo. et pagi. eadem nume. 247.
  -  ¶ Vtrum vsus matrimonij clandestini sit  peccatum mortale, fo. 190, pa. 2. nu. 248.
  -  ¶ Vtrum consensus metu coactus sufficiat  ad matrimonium. fo. 191. pag. 2. nu. 249.
  -  ¶  Vtrum  matrimonium ex consensus coactu firmetur copula superueniente. f. 193. pa. 1.
  -   ¶ Vtrum parentes possint cogere filios ad  matrimonium, fo. et pagi. eadem nu. 250.
  -  ¶ Vtrum filij circa matrimonium teneantur  obedire parentibus, fo. & pagi. eadem.
  -  ¶ Vtrum error personæ impediat matrimonium. fo. eodem pag. 2. nume. 251.
  -  ¶ Vtrum vsus matrimonij propter solam  delectationem sit peccatum. f. 194. p. 1. n. 252
  -  ¶  Vtrum vsus matrimonij propter  vitandam  tentationem carnis sit bonus. f. eodem pa. 2. n. 253
  -  ¶ Vtrum abusus vxoris sit mortale. f. 195.  pagi. 1. nume. 254.
  -  ¶ Vtrum amplexus, oscula, & tactus inter  coniuges sit peccatum. fo. eo. pa. 2. n. 255.
  -  ¶ Vtrum coniugati teneantur sibi inuicem   reddere debitum. fo. 196. pa. 1. nu. 256
  -  ¶ Vtrum accedere ad uxorem  menstruatam   sit peccatum. fo. eo. pagi. 2. nu. 257.
  -  ¶  Vtrum  sponsa ante benedictionem  ecclesiae teneatur reddere debitum. f. 197. p. 2. num. 258.
  -  ¶ Vtrum peccent coniuges conueniendo  in festis magnis. fo. 198. pa. 1. nu. 259.
  -  ¶ Vtrum in loco sacro possit reddi debitum   coniugale, fo. & pa. eadem nu. 260.
  -  ¶ Vtrum coniuges possint vouere continentiam. fo eodem pagi. 2. nu. 261.
  -   ¶ Vtrum papa possit dispensare in matrimonio rato non consumato. f. 299. p. 1. n. 262.
  -  ¶ Quot sunt impedimenta matrimonij.  fo. eodem pagi. 2. nume. 263.
  -  ¶ Vtrum impotentia coeundi impediat matrimonium. fo. 200. pa. 1. n. 264.
  -  ¶ De ætate contrahentium. fo. eo. p. 2. nu. 265
  -  ¶  Vtrum  maleficium impediat. fo. 201. p. 2. n. 266.
  -  Vtrum furia, &  amentia  impediat. f. 202. p. 1. n. 267.
  -  ¶  Vtrum  crimen  incestus  impediat. fo. eo. p. 2. n. 268.
  -  ¶ Vtrum vir possit dimittere vxorem fornicariam. fo. 203. pa. 2. nu. 269. 270.
  -  Vtrum ordo impediat  matrimonio. f. 204. p. 2. n. 271.
  -  ¶ Vtrum vxoricidium impediat matrimonium cum concubina. fo. 205. pa. 1. n. 272.
  -  ¶ Vtrum votum impediat matrimonium.  fo. eodem pa. 2. nume. 273.
  -  ¶ Vtrum impediat cultus disparitas. f. 206.  pagina. 1. numero. 274.
  -  ¶ Vtrum cognatio impediat matrimonium   folio & pagina eadem numero. 275.
  -  ¶  Vtrum  impediat affinitas. f. 207. p. 1. n. 276.
  -  ¶ De impedimento publicæ honestatis, an  impediat matrimonium. fo &. p. ea. n. 277.
  -  ¶ Vtrum parentes teneantur allere filios illegitimos. folio eodem pagina. 2. nu. 278.
  -   ¶  Vtrum amicus qui accepit hæreditatem ab  amico tali pacto vt det eam filiæ spuriæ   teneatur eam ei dare, & illa licitè possidere. fo. 208. pag. 1. nume. 279.
  -  ¶  Vtrum cognatio spiritualis impediat matrimonium, fo. et pagi. eadem. nu. 280.
  -  ¶ V. cognatio legalis impediat. f. eo. p. 2. nu,  281


  - 
¶ Quæstio. 8.
  -  ¶ Clauis quid sit. fo. 209. p. 2. nume. 1.
  -  ¶ Claues quandò fuerint datæ Apostolis.  210. pa. 1. nume. 2.
  -  ¶ Vtrum potestas excommunicandi dicatur clauis. fo. eodem. pag. 2. nu. 3.
  -  ¶  Vtrum  omnes Apostoli, à Christo immediatè receperint claues. fo. 211. pa. 1. nume. 4.
  -  ¶  Vtrum potestas Petri fuerit maior quam aliorum Apostolorum. fo. eo. p. 2. n. 5.
  -  ¶ vtrum episcoporum potestas sit immediate a Christo. fo. 212. pagi, 1.
  -  ¶ Vtrum claues apostolorum adhuc in ecclesia permaneant. fo. 213. pa. 1. nu. 6.
  -  ¶ Clauis diffinitio. fo. eo. pag. 2. nu. 7.
  -  ¶  Regnum cœlorum multiplicitèr capitur  in sacris literis. fo. 214. pagi. 1.
  -  ¶ vtrum praedicator regnum cœlorum aperia. fo. et pagi. eadem nu. eodem.
  -   ¶  Vtrum clauis &  character sint idem. f. eo. p. 2. n. 8
  -  ¶ Clauis duplex, scientiæ scilicet, & iurisdictionis. solio. 215. pagina. 1. n. 9.
  -  ¶  Vtrum claues culpam & pœnam remittant   folio eodem pagina. 2. nume. 10.
  -  ¶ Vtrum sacerdos possit ligare ad pœnam  fo 16. pagi. 2. nu. 11.
  -  ¶  Qualem satisfactionis pœnitentiam  confessor   imponet fo. 217. pagi. 2. nume. 12.
  -  ¶  Vtrum vnus confessor possit pœnitentiam ab  alio impositam mutare. fol. 218. pagi. 1. nu. 13.
  -  ¶  Vtrum legales sacerdotes claues habuerint   fo. & pagi. ca. nu. 14.
  -  ¶ Christus clauem habuit. f. eo. pa. 2. n. eo.
  -  ¶ Sacerdotes habent  clauem ordinis. ibidem.
  -  ¶ Fœminæ nullam potestatem spiritualem  habent, ibidem.
  -  ¶ Vtrum Abbatissæ, Priorissæ præcepta  possint imponere, ibidem.
  -  ¶ Vtrum mali sacerdotes clauium vsum  habeant. fo. 219 pagina. 2. numero. 15.
  -  ¶  Vtrum hæretici, scismatici, excommunicati, degradati clauium  usum  habeant. fol. 220. p. 1. n. 16.
  -  ¶  Vtrum huiusmodi prædicti in mortis articulo   possint absoluere. fo. eo. pa. 2. nu. 17.
  -  ¶  Vtrum  excommunicati in articulo mortis, possint   confessionem audire. fo. 221. p. 1. n. eodem.
  -  ¶ Vtrum sacerdos in quemlibet vti claue  possit. fo. eodem pag. 2. nu. 18.
  -  ¶ In quinque casibus non debet proprius  sacerdos sibi subditum absoluere. ibidem.
  -  ¶  Vtrum si facerdos absoluat fœminam cum qua  peccauit, absolutio teneat.f. 222. p. 1. n. eo.


  - 
 ¶ De excommunicatione, quæstio. 9.
  -  ¶  Excommunicatio quit sit. fo. 223. pag. 1. nu. 1.
  -  ¶  Vtrum ecclesia hac possit pœna punire. folio  224. pagina. 2. nume. 2.
  -  ¶ Vtrum excommunicatio à receptione  sacramentorum priuet. fo. 225. p. 1. n. 3.
  -  ¶  Vtrum  sacramentum annulletur per hoc quòd  conferat excommunicatus. fo. 227. pagi. 2. n. 4.
  -  ¶  Vtrum causa excommunicationis sit peccatum mortale. fo. 228. pa. 2. nu. 5.
  -  ¶  Vtrum statim quod homo peccet mortalitèr excommunicari possit. fol. 230. pagi. 1. nu. 6.
  -  ¶  Vtrum  excommunicatio iniusta sit valida, vel aliquem habeat effectum. fo. eod. pagi. 2. nu. 7.
  -  ¶ Vtrum excommunicatio ignorata liget  . fo. 233. pagi. 1. nu. 8.
  -  ¶ Vtrum incurrat sententiam  excommunicationis   qui inuincibiliter credens se incurrere   aliquid facit. fol. 235. pag. 2. nume. 9.
  -  ¶ Vtrum liceat cum excommunicato communicare. f. 236. p. 2. n. 10.
  -  ¶ Vtrum excommunicatum ab vno episcopo teneantur vitare qui in alio episcopatu sunt., fo. 238. p. 2, n. xj.
  -  ¶  Vtrum  obligatio ad non participandum  cum  excommunicatis tanta sit, quod ad sui obseruantiam  obliget, f. 239. p. 2. n. xij.
  -  ¶ Vtrum excommunicatus teneatur fidedeles vitare. folio. 241. pagi. 1. nume. 13.
  -  ¶  Vtrum vnus excommunicatus  excommunicatum vitare teneatur. fo. eo. pa. 2. nu. 14.
  -  ¶ Vtrum excommunicato excommunicatione maiori prohibeatur licita vel illicita conuersatio. fo. 242. pa. 2. nu. 15.
  -  ¶ Vtrum occultè excommunicatus possit excommunicare, ita quod talis sententia  valeat. fo. et pag. ea nume. 16.
  -  ¶  Vtrum  quilibet sacerdos absoluere ab excommunicatione minori possit. fo. 245.  pagi. 1. numero. 17.



  
 Finis Tabulae.

    